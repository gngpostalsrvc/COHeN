Verse,Text,Stage
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
Ps 18:7,בַּצַּר־לִי אֶקְרָא יְהוָה וְאֶל־אֱלֹהַי אֲשַׁוֵּעַ יִשְׁמַע מֵהֵיכָלוֺ קוֺלִי וְשַׁוְעָתִי לְפָנָיו תָּבוֺא בְאָזְנָיו,ABH
Ps 18:8,וַתִּגְעַשׁ וַתִּרְעַשׁ הָאָרֶץ וּמוֺסְדֵי הָרִים יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
Ps 18:9,עָלָה עָשָׁן בְּאַפּוֺ וְאֵשׁ־מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
Ps 18:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
Ps 18:11,וַיִּרְכַּב עַל־כְּרוּב וַיָּעֹף וַיֵּדֶא עַל־כַּנְפֵי־רוּחַ,ABH
Ps 18:12,יָשֶׁת חֹשֶׁךְ סִתְרוֺ סְבִיבוֺתָיו סֻכָּתוֺ חֶשְׁכַת־מַיִם עָבֵי שְׁחָקִים,ABH
Ps 18:13,מִנֹּגַהּ נֶגְדּוֺ עָבָיו עָבְרוּ בָּרָד וְגַחֲלֵי־אֵשׁ,ABH
Ps 18:14,וַיַּרְעֵם בַּשָּׁמַיִם יְהוָה וְעֶלְיוֺן יִתֵּן קֹלוֺ בָּרָד וְגַחֲלֵי־אֵשׁ,ABH
Ps 18:15,וַיִּשְׁלַח חִצָּיו וַיְפִיצֵם וּבְרָקִים רָב וַיְהֻמֵּם,ABH
Ps 18:16,וַיֵּרָאוּ אֲפִיקֵי מַיִם וַיִּגָּלוּ מוֺסְדוֺת תֵּבֵל מִגַּעֲרָתְךָ יְהוָה מִנִּשְׁמַת רוּחַ אַפֶּךָ,ABH
Ps 18:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
Ps 18:18,יַצִּילֵנִי מֵאֹיְבִי עָז וּמִשֹּׂנְאַי כִּי־אָמְצוּ מִמֶּנִּי,ABH
Ps 18:19,יְקַדְּמוּנִי בְיוֺם־אֵידִי וַיְהִי־יְהוָה לְמִשְׁעָן לִי,ABH
Ps 18:20,וַיּוֺצִיאֵנִי לַמֶּרְחָב יְחַלְּצֵנִי כִּי חָפֵץ בִּי,ABH
Ps 18:21,יִגְמְלֵנִי יְהוָה כְּצִדְקִי כְּבֹר יָדַי יָשִׁיב לִי,ABH
Ps 18:22,כִּי־שָׁמַרְתִּי דַּרְכֵי יְהוָה וְלֹא־רָשַׁעְתִּי מֵאֱלֹהָי,ABH
Ps 18:23,כִּי כָל־מִשְׁפָּטָיו לְנֶגְדִּי וְחֻקֹּתָיו לֹא־אָסִיר מֶנִּי,ABH
Ps 18:24,וָאֱהִי תָמִים עִמּוֺ וָאֶשְׁתַּמֵּר מֵעֲוֹנִי,ABH
Ps 18:25,וַיָּשֶׁב־יְהוָה לִי כְצִדְקִי כְּבֹר יָדַי לְנֶגֶד עֵינָיו,ABH
Ps 18:26,עִם־חָסִיד תִּתְחַסָּד עִם־גְּבַר תָּמִים תִּתַּמָּם,ABH
Ps 18:27,עִם־נָבָר תִּתְבָּרָר וְעִם־עִקֵּשׁ תִּתְפַּתָּל,ABH
Ps 18:28,כִּי־אַתָּה עַם־עָנִי תוֺשִׁיעַ וְעֵינַיִם רָמוֺת תַּשְׁפִּיל,ABH
Ps 18:29,כִּי־אַתָּה תָּאִיר נֵרִי יְהוָה אֱלֹהַי יַגִּיהַּ חָשְׁכִּי,ABH
Ps 18:30,כִּי־בְךָ אָרֻץ גְּדוּד וּבֵאלֹהַי אֲדַלֶּג־שׁוּר,ABH
Ps 18:31,הָאֵל תָּמִים דַּרְכּוֺ אִמְרַת־יְהוָה צְרוּפָה מָגֵן הוּא לְכֹל הַחֹסִים בּוֺ,ABH
Ps 18:32,כִּי מִי אֱלוֺהַּ מִבַּלְעֲדֵי יְהוָה וּמִי צוּר זוּלָתִי אֱלֹהֵינוּ,ABH
Ps 18:33,הָאֵל הַמְאַזְּרֵנִי חָיִל וַיִּתֵּן תָּמִים דַּרְכִּי,ABH
Ps 18:34,מְשַׁוֶּה רַגְלַי כָּאַיָּלוֺת וְעַל בָּמֹתַי יַעֲמִידֵנִי,ABH
Ps 18:35,מְלַמֵּד יָדַי לַמִּלְחָמָה וְנִחֲתָה קֶשֶׁת־נְחוּשָׁה זְרוֺעֹתָי,ABH
Ps 18:36,וַתִּתֶּן־לִי מָגֵן יִשְׁעֶךָ וִימִינְךָ תִסְעָדֵנִי וְעַנְוַתְךָ תַרְבֵּנִי,ABH
Ps 18:37,תַּרְחִיב צַעֲדִי תַחְתָּי וְלֹא מָעֲדוּ קַרְסֻלָּי,ABH
Ps 18:38,אֶרְדּוֺף אוֺיְבַי וְאַשִּׂיגֵם וְלֹא־אָשׁוּב עַד־כַּלּוֺתָם,ABH
Ps 18:39,אֶמְחָצֵם וְלֹא־יֻכְלוּ קוּם יִפְּלוּ תַּחַת רַגְלָי,ABH
Ps 18:40,וַתְּאַזְּרֵנִי חַיִל לַמִּלְחָמָה תַּכְרִיעַ קָמַי תַּחְתָּי,ABH
Ps 18:41,וְאֹיְבַי נָתַתָּה לִּי עֹרֶף וּמְשַׂנְאַי אַצְמִיתֵם,ABH
Ps 18:42,יְשַׁוְּעוּ וְאֵין־מוֺשִׁיעַ עַל־יְהוָה וְלֹא עָנָם,ABH
Ps 18:43,וְאֶשְׁחָקֵם כְּעָפָר עַל־פְּנֵי־רוּחַ כְּטִיט חוּצוֺת אֲרִיקֵם,ABH
Ps 18:44,תְּפַלְּטֵנִי מֵרִיבֵי עָם תְּשִׂימֵנִי לְרֹאשׁ גּוֺיִם עַם לֹא־יָדַעְתִּי יַעַבְדוּנִי,ABH
Ps 18:45,לְשֵׁמַע אֹזֶן יִשָּׁמְעוּ לִי בְּנֵי־נֵכָר יְכַחֲשׁוּ־לִי,ABH
Ps 18:46,בְּנֵי־נֵכָר יִבֹּלוּ וְיַחְרְגוּ מִמִּסְגְּרוֺתֵיהֶם,ABH
Ps 18:47,חַי־יְהוָה וּבָרוּךְ צוּרִי וְיָרוּם אֱלוֺהֵי יִשְׁעִי,ABH
Ps 18:48,הָאֵל הַנּוֺתֵן נְקָמוֺת לִי וַיַּדְבֵּר עַמִּים תַּחְתָּי,ABH
Ps 18:49,מְפַלְּטִי מֵאֹיְבָי אַף מִן־קָמַי תְּרוֺמְמֵנִי מֵאִישׁ חָמָס תַּצִּילֵנִי,ABH
Ps 18:50,עַל־כֵּן אוֺדְךָ בַגּוֺיִם יְהוָה וּלְשִׁמְךָ אֲזַמֵּרָה,ABH
Ps 68:2,יָקוּם אֱלֹהִים יָפוּצוּ אוֺיְבָיו וְיָנוּסוּ מְשַׂנְאָיו מִפָּנָיו,ABH
Ps 68:3,כְּהִנְדֹּף עָשָׁן תִּנְדֹּף כְּהִמֵּס דּוֺנַג מִפְּנֵי־אֵשׁ יֹאבְדוּ רְשָׁעִים מִפְּנֵי אֱלֹהִים,ABH
Ps 68:4,וְצַדִּיקִים יִשְׂמְחוּ יַעַלְצוּ לִפְנֵי אֱלֹהִים וְיָשִׂישׂוּ בְשִׂמְחָה,ABH
Ps 68:5,שִׁירוּ לֵאלֹהִים זַמְּרוּ שְׁמוֺ סֹלּוּ לָרֹכֵב בָּעֲרָבוֺת בְּיָהּ שְׁמוֺ וְעִלְזוּ לְפָנָיו,ABH
Ps 68:6,אֲבִי יְתוֺמִים וְדַיַּן אַלְמָנוֺת אֱלֹהִים בִּמְעוֺן קָדְשׁוֺ,ABH
Ps 68:7,אֱלֹהִים מוֺשִׁיב יְחִידִים בַּיְתָה מוֺצִיא אֲסִירִים בַּכּוֺשָׁרוֺת אַךְ סוֺרֲרִים שָׁכְנוּ צְחִיחָה,ABH
Ps 68:8,אֱלֹהִים בְּצֵאתְךָ לִפְנֵי עַמֶּךָ בְּצַעְדְּךָ בִישִׁימוֺן סֶלָה,ABH
Ps 68:9,אֶרֶץ רָעָשָׁה אַף־שָׁמַיִם נָטְפוּ מִפְּנֵי אֱלֹהִים זֶה סִינַי מִפְּנֵי אֱלֹהִים אֱלֹהֵי יִשְׂרָאֵל,ABH
Ps 68:10,גֶּשֶׁם נְדָבוֺת תָּנִיף אֱלֹהִים נַחֲלָתְךָ וְנִלְאָה אַתָּה כוֺנַנְתָּהּ,ABH
Ps 68:11,חַיָּתְךָ יָשְׁבוּ־בָהּ תָּכִין בְּטוֺבָתְךָ לֶעָנִי אֱלֹהִים,ABH
Ps 68:12,אֲדֹנָי יִתֶּן־אֹמֶר הַמְבַשְּׂרוֺת צָבָא רָב,ABH
Ps 68:13,מַלְכֵי צְבָאוֺת יִדֹּדוּן יִדֹּדוּן וּנְוַת בַּיִת תְּחַלֵּק שָׁלָל,ABH
Ps 68:14,אִם־תִּשְׁכְּבוּן בֵּין שְׁפַתָּיִם כַּנְפֵי יוֺנָה נֶחְפָּה בַכֶּסֶף וְאֶבְרוֺתֶיהָ בִּירַקְרַק חָרוּץ,ABH
Ps 68:15,בְּפָרֵשׂ שַׁדַּי מְלָכִים בָּהּ תַּשְׁלֵג בְּצַלְמוֺן,ABH
Ps 68:16,הַר־אֱלֹהִים הַר־בָּשָׁן הַר גַּבְנֻנִּים הַר־בָּשָׁן,ABH
Ps 68:17,לָמָּה תְּרַצְּדוּן הָרִים גַּבְנֻנִּים הָהָר חָמַד אֱלֹהִים לְשִׁבְתּוֺ אַף־יְהוָה יִשְׁכֹּן לָנֶצַח,ABH
Ps 68:18,רֶכֶב אֱלֹהִים רִבֹּתַיִם אַלְפֵי שִׁנְאָן אֲדֹנָי בָם סִינַי בַּקֹּדֶשׁ,ABH
Ps 68:19,עָלִיתָ לַמָּרוֺם שָׁבִיתָ שֶּׁבִי לָקַחְתָּ מַתָּנוֺת בָּאָדָם וְאַף סוֺרְרִים לִשְׁכֹּן יָהּ אֱלֹהִים,ABH
Ps 68:20,בָּרוּךְ אֲדֹנָי יוֺם יוֺם יַעֲמָס־לָנוּ הָאֵל יְשׁוּעָתֵנוּ סֶלָה,ABH
Ps 68:21,הָאֵל לָנוּ אֵל לְמוֺשָׁעוֺת וְלֵיהוִה אֲדֹנָי לַמָּוֶת תּוֺצָאוֺת,ABH
Ps 68:22,אַךְ־אֱלֹהִים יִמְחַץ רֹאשׁ אֹיְבָיו קָדְקֹד שֵׂעָר מִתְהַלֵּךְ בַּאֲשָׁמָיו,ABH
Ps 68:23,אָמַר אֲדֹנָי מִבָּשָׁן אָשִׁיב אָשִׁיב מִמְּצֻלוֺת יָם,ABH
Ps 68:24,לְמַעַן תִּמְחַץ רַגְלְךָ בְּדָם לְשׁוֺן כְּלָבֶיךָ מֵאֹיְבִים מִנֵּהוּ,ABH
Ps 68:25,רָאוּ הֲלִיכוֺתֶיךָ אֱלֹהִים הֲלִיכוֺת אֵלִי מַלְכִּי בַקֹּדֶשׁ,ABH
Ps 68:26,קִדְּמוּ שָׁרִים אַחַר נֹגְנִים בְּתוֺךְ עֲלָמוֺת תּוֺפֵפוֺת,ABH
Ps 68:27,בְּמַקְהֵלוֺת בָּרְכוּ אֱלֹהִים יְהוָה מִמְּקוֺר יִשְׂרָאֵל,ABH
Ps 68:28,שָׁם בִּנְיָמִן צָעִיר רֹדֵם שָׂרֵי יְהוּדָה רִגְמָתָם שָׂרֵי זְבֻלוּן שָׂרֵי נַפְתָּלִי,ABH
Ps 68:29,צִוָּה אֱלֹהֶיךָ עֻזֶּךָ עוּזָּה אֱלֹהִים זוּ פָּעַלְתָּ לָּנוּ,ABH
Ps 68:30,מֵהֵיכָלֶךָ עַל־יְרוּשָׁלִָם לְךָ יוֺבִילוּ מְלָכִים שָׁי,ABH
Ps 68:31,גְּעַר חַיַּת קָנֶה עֲדַת אַבִּירִים בְּעֶגְלֵי עַמִּים מִתְרַפֵּס בְּרַצֵּי־כָסֶף בִּזַּר עַמִּים קְרָבוֺת יֶחְפָּצוּ,ABH
Ps 68:32,יֶאֱתָיוּ חַשְׁמַנִּים מִנִּי מִצְרָיִם כּוּשׁ תָּרִיץ יָדָיו לֵאלֹהִים,ABH
Ps 68:33,מַמְלְכוֺת הָאָרֶץ שִׁירוּ לֵאלֹהִים זַמְּרוּ אֲדֹנָי סֶלָה,ABH
Ps 68:34,לָרֹכֵב בִּשְׁמֵי שְׁמֵי־קֶדֶם הֵן יִתֵּן בְּקוֺלוֺ קוֺל עֹז,ABH
Ps 68:35,תְּנוּ עֹז לֵאלֹהִים עַל־יִשְׂרָאֵל גַּאֲוָתוֺ וְעֻזּוֺ בַּשְּׁחָקִים,ABH
Gen 49:2,הִקָּבְצוּ וְשִׁמְעוּ בְּנֵי יַעֲקֹב וְשִׁמְעוּ אֶל־יִשְׂרָאֵל אֲבִיכֶם,ABH
Gen 49:3,רְאוּבֵן בְּכֹרִי אַתָּה כֹּחִי וְרֵאשִׁית אוֺנִי יֶתֶר שְׂאֵת וְיֶתֶר עָז,ABH
Gen 49:4,פַּחַז כַּמַּיִם אַל־תּוֺתַר כִּי עָלִיתָ מִשְׁכְּבֵי אָבִיךָ אָז חִלַּלְתָּ יְצוּעִי עָלָה,ABH
Gen 49:5,שִׁמְעוֺן וְלֵוִי אַחִים כְּלֵי חָמָס מְכֵרֹתֵיהֶם,ABH
Gen 49:6,בְּסֹדָם אַל־תָּבֹא נַפְשִׁי בִּקְהָלָם אַל־תֵּחַד כְּבֹדִי כִּי בְאַפָּם הָרְגוּ אִישׁ וּבִרְצֹנָם עִקְּרוּ־שׁוֺר,ABH
Gen 49:7,אָרוּר אַפָּם כִּי עָז וְעֶבְרָתָם כִּי קָשָׁתָה אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל,ABH
Gen 49:8,יְהוּדָה אַתָּה יוֺדוּךָ אַחֶיךָ יָדְךָ בְּעֹרֶף אֹיְבֶיךָ יִשְׁתַּחֲוּוּ לְךָ בְּנֵי אָבִיךָ,ABH
Gen 49:9,גּוּר אַרְיֵה יְהוּדָה מִטֶּרֶף בְּנִי עָלִיתָ כָּרַע רָבַץ כְּאַרְיֵה וּכְלָבִיא מִי יְקִימֶנּוּ,ABH
Gen 49:10,לֹא־יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי־יָבֹא ִילוֺ וְלוֺ יִקְּהַת עַמִּים,ABH
Gen 49:11,אֹסְרִי לַגֶּפֶן עִירוֺ וְלַשֹּׂרֵקָה בְּנִי אֲתֹנוֺ כִּבֵּס בַּיַּיִן לְבֻשׁוֺ וּבְדַם־עֲנָבִים סוּתוֺ,ABH
Gen 49:12,חַכְלִילִי עֵינַיִם מִיָּיִן וּלְבֶן־שִׁנַּיִם מֵחָלָב,ABH
Gen 49:13,זְבוּלֻן לְחוֺף יַמִּים יִשְׁכֹּן וְהוּא לְחוֺף אֳנִיּוֺת וְיַרְכָתוֺ עַל־צִידֹן,ABH
Gen 49:14,יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם,ABH
Gen 49:15,וַיַּרְא מְנֻחָה כִּי טוֺב וְאֶת־הָאָרֶץ כִּי נָעֵמָה וַיֵּט שִׁכְמוֺ לִסְבֹּל וַיְהִי לְמַס־עֹבֵד,ABH
Gen 49:16,דָּן יָדִין עַמּוֺ כְּאַחַד שִׁבְטֵי יִשְׂרָאֵל,ABH
Gen 49:17,יְהִי־דָן נָחָשׁ עֲלֵי־דֶרֶךְ שְׁפִיפֹן עֲלֵי־אֹרַח הַנֹּשֵׁךְ עִקְּבֵי־סוּס וַיִּפֹּל רֹכְבוֺ אָחוֺר,ABH
Gen 49:18,לִישׁוּעָתְךָ קִוִּיתִי יְהוָה,ABH
Gen 49:19,גָּד גְּדוּד יְגוּדֶנּוּ וְהוּא יָגֻד עָקֵב,ABH
Gen 49:20,מֵאָשֵׁר שְׁמֵנָה לַחְמוֺ וְהוּא יִתֵּן מַעֲדַנֵּי־מֶלֶךְ,ABH
Gen 49:21,נַפְתָּלִי אַיָּלָה שְׁלֻחָה הַנֹּתֵן אִמְרֵי־שָׁפֶר,ABH
Gen 49:22,בֵּן פֹּרָת יוֺסֵף בֵּן פֹּרָת עֲלֵי־עָיִן בָּנוֺת צָעֲדָה עֲלֵי־שׁוּר,ABH
Gen 49:23,וַיְמָרֲרֻהוּ וָרֹבּוּ וַיִּשְׂטְמֻהוּ בַּעֲלֵי חִצִּים,ABH
Gen 49:24,וַתֵּשֶׁב בְּאֵיתָן קַשְׁתּוֺ וַיָּפֹזּוּ זְרֹעֵי יָדָיו מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל,ABH
Gen 49:25,מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֺם רֹבֶצֶת תָּחַת בִּרְכֹת שָׁדַיִם וָרָחַם,ABH
Gen 49:26,בִּרְכֹת אָבִיךָ גָּבְרוּ עַל־בִּרְכֹת הוֺרַי עַד־תַּאֲוַת גִּבְעֹת עוֺלָם תִּהְיֶין לְרֹאשׁ יוֺסֵף וּלְקָדְקֹד נְזִיר אֶחָיו,ABH
Gen 49:27,בִּנְיָמִין זְאֵב יִטְרָף בַּבֹּקֶר יֹאכַל עַד וְלָעֶרֶב יְחַלֵּק שָׁלָל,ABH
Exod 15:1,אָשִׁירָה לַיהוָה כִּי־גָאֹה גָּאָה סוּס וְרֹכְבוֺ רָמָה בַיָּם,ABH
Exod 15:2,עָזִּי וְזִמְרָת יָהּ וַיְהִי־לִי לִישׁוּעָה זֶה אֵלִי וְאַנְוֵהוּ אֱלֹהֵי אָבִי וַאֲרֹמְמֶנְהוּ,ABH
Exod 15:3,יְהוָה אִישׁ מִלְחָמָה יְהוָה שְׁמוֺ,ABH
Exod 15:4,מַרְכְּבֹת פַּרְעֹה וְחֵילוֺ יָרָה בַיָּם וּמִבְחַר שָׁלִשָׁיו טֻבְּעוּ בְיַם־סוּף,ABH
Exod 15:5,תְּהֹמֹת יְכַסְיֻמוּ יָרְדוּ בִמְצוֺלֹת כְּמוֺ־אָבֶן,ABH
Exod 15:6,יְמִינְךָ יְהוָה נֶאְדָּרִי בַּכֹּחַ יְמִינְךָ יְהוָה תִּרְעַץ אוֺיֵב,ABH
Exod 15:7,וּבְרֹב גְּאוֺנְךָ תַּהֲרֹס קָמֶיךָ תְּשַׁלַּח חֲרֹנְךָ יֹאכְלֵמוֺ כַּקַּשׁ,ABH
Exod 15:8,וּבְרוּחַ אַפֶּיךָ נֶעֶרְמוּ מַיִם נִצְּבוּ כְמוֺ־נֵד נֹזְלִים קָפְאוּ תְהֹמֹת בְּלֶב־יָם,ABH
Exod 15:9,אָמַר אוֺיֵב אֶרְדֹּף אַשִּׂיג אֲחַלֵּק שָׁלָל תִּמְלָאֵמוֺ נַפְשִׁי אָרִיק חַרְבִּי תּוֺרִישֵׁמוֺ יָדִי,ABH
Exod 15:10,נָשַׁפְתָּ בְרוּחֲךָ כִּסָּמוֺ יָם צָלֲלוּ כַּעוֺפֶרֶת בְּמַיִם אַדִּירִים,ABH
Exod 15:11,מִי־כָמֹכָה בָּאֵלִם יְהוָה מִי כָּמֹכָה נֶאְדָּר בַּקֹּדֶשׁ נוֺרָא תְהִלֹּת עֹשֵׂה פֶלֶא,ABH
Exod 15:12,נָטִיתָ יְמִינְךָ תִּבְלָעֵמוֺ אָרֶץ,ABH
Exod 15:13,נָחִיתָ בְחַסְדְּךָ עַם־זוּ גָּאָלְתָּ נֵהַלְתָּ בְעָזְּךָ אֶל־נְוֵה קָדְשֶׁךָ,ABH
Exod 15:14,שָׁמְעוּ עַמִּים יִרְגָּזוּן חִיל אָחַז יֹשְׁבֵי פְּלָשֶׁת,ABH
Exod 15:15,אָז נִבְהֲלוּ אַלּוּפֵי אֱדוֺם אֵילֵי מוֺאָב יֹאחֲזֵמוֺ רָעַד נָמֹגוּ כֹּל יֹשְׁבֵי כְנָעַן,ABH
Exod 15:16,תִּפֹּל עֲלֵיהֶם אֵימָתָה וָפַחַד בִּגְדֹל זְרוֺעֲךָ יִדְּמוּ כָּאָבֶן עַד־יַעֲבֹר עַמְּךָ יְהוָה עַד־יַעֲבֹר עַם־זוּ קָנִיתָ,ABH
Exod 15:17,תְּבִאֵמוֺ וְתִטָּעֵמוֺ בְּהַר נַחֲלָתְךָ מָכוֺן לְשִׁבְתְּךָ פָּעַלְתָּ יְהוָה מִקְּדָשׁ אֲדֹנָי כּוֺנְנוּ יָדֶיךָ,ABH
Exod 15:18,יְהוָה יִמְלֹךְ לְעֹלָם וָעֶד,ABH
Num 23:7,מִן־אֲרָם יַנְחֵנִי בָלָק מֶלֶךְ־מוֺאָב מֵהַרְרֵי־קֶדֶם לְכָה אָרָה־לִּי יַעֲקֹב וּלְכָה זֹעֲמָה יִשְׂרָאֵל,ABH
Num 23:8,מָה אֶקֹּב לֹא קַבֹּה אֵל וּמָה אֶזְעֹם לֹא זָעַם יְהוָה,ABH
Num 23:9,כִּי־מֵרֹאשׁ צֻרִים אֶרְאֶנּוּ וּמִגְּבָעוֺת אֲשׁוּרֶנּוּ הֶן־עָם לְבָדָד יִשְׁכֹּן וּבַגּוֺיִם לֹא יִתְחַשָּׁב,ABH
Num 23:10,מִי מָנָה עֲפַר יַעֲקֹב וּמִסְפָּר אֶת־רֹבַע יִשְׂרָאֵל תָּמֹת נַפְשִׁי מוֺת יְשָׁרִים וּתְהִי אַחֲרִיתִי כָּמֹהוּ,ABH
Num 23:18,קוּם בָּלָק וּשֲׁמָע הַאֲזִינָה עָדַי בְּנוֺ צִפֹּר,ABH
Num 23:19,לֹא אִישׁ אֵל וִיכַזֵּב וּבֶן־אָדָם וְיִתְנֶחָם הַהוּא אָמַר וְלֹא יַעֲשֶׂה וְדִבֶּר וְלֹא יְקִימֶנָּה,ABH
Num 23:20,הִנֵּה בָרֵךְ לָקָחְתִּי וּבֵרֵךְ וְלֹא אֲשִׁיבֶנָּה,ABH
Num 23:21,לֹא־הִבִּיט אָוֶן בְּיַעֲקֹב וְלֹא־רָאָה עָמָל בְּיִשְׂרָאֵל יְהוָה אֱלֹהָיו עִמּוֺ וּתְרוּעַת מֶלֶךְ בּוֺ,ABH
Num 23:22,אֵל מוֺצִיאָם מִמִּצְרָיִם כְּתוֺעֲפֹת רְאֵם לוֺ,ABH
Num 23:23,כִּי לֹא־נַחַשׁ בְּיַעֲקֹב וְלֹא־קֶסֶם בְּיִשְׂרָאֵל כָּעֵת יֵאָמֵר לְיַעֲקֹב וּלְיִשְׂרָאֵל מַה־פָּעַל אֵל,ABH
Num 23:24,הֶן־עָם כְּלָבִיא יָקוּם וְכַאֲרִי יִתְנַשָּׂא לֹא יִשְׁכַּב עַד־יֹאכַל טֶרֶף וְדַם־חֲלָלִים יִשְׁתֶּה,ABH
Num 24:3,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:4,נְאֻם שֹׁמֵעַ אִמְרֵי־אֵל אֲשֶׁר מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:5,מַה־טֹּבוּ אֹהָלֶיךָ יַעֲקֹב מִשְׁכְּנֹתֶיךָ יִשְׂרָאֵל,ABH
Num 24:6,כִּנְחָלִים נִטָּיוּ כְּגַנֹּת עֲלֵי נָהָר כַּאֲהָלִים נָטַע יְהוָה כַּאֲרָזִים עֲלֵי־מָיִם,ABH
Num 24:7,יִזַּל־מַיִם מִדָּלְיָו וְזַרְעוֺ בְּמַיִם רַבִּים וְיָרֹם מֵאֲגַג מַלְכּוֺ וְתִנַּשֵּׂא מַלְכֻתוֺ,ABH
Num 24:8,אֵל מוֺצִיאוֺ מִמִּצְרַיִם כְּתוֺעֲפֹת רְאֵם לוֺ יֹאכַל גּוֺיִם צָרָיו וְעַצְמֹתֵיהֶם יְגָרֵם וְחִצָּיו יִמְחָץ,ABH
Num 24:9,כָּרַע שָׁכַב כַּאֲרִי וּכְלָבִיא מִי יְקִימֶנּוּ מְבָרֲכֶיךָ בָרוּךְ וְאֹרְרֶיךָ אָרוּר,ABH
Num 24:15,נְאֻם בִּלְעָם בְּנוֺ בְעֹר וּנְאֻם הַגֶּבֶר שְׁתֻם הָעָיִן,ABH
Num 24:16,נְאֻם שֹׁמֵעַ אִמְרֵי־אֵל וְיֹדֵעַ דַּעַת עֶלְיוֺן מַחֲזֵה שַׁדַּי יֶחֱזֶה נֹפֵל וּגְלוּי עֵינָיִם,ABH
Num 24:17,אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֺב דָּרַךְ כּוֺכָב מִיַּעֲקֹב וְקָם שֵׁבֶט מִיִּשְׂרָאֵל וּמָחַץ פַּאֲתֵי מוֺאָב וְקַרְקַר כָּל־בְּנֵי־שֵׁת,ABH
Num 24:18,וְהָיָה אֱדוֺם יְרֵשָׁה וְהָיָה יְרֵשָׁה שֵׂעִיר אֹיְבָיו וְיִשְׂרָאֵל עֹשֶׂה חָיִל,ABH
Num 24:19,וְיֵרְדְּ מִיַּעֲקֹב וְהֶאֱבִיד שָׂרִיד מֵעִיר,ABH
Num 24:20,וַיַּרְא אֶת־עֲמָלֵק וַיִּשָּׂא מְשָׁלוֺ וַיֹּאמַר רֵאשִׁית גּוֺיִם עֲמָלֵק וְאַחֲרִיתוֺ עֲדֵי אֹבֵד,ABH
Num 24:21,וַיַּרְא אֶת־הַקֵּינִי וַיִּשָּׂא מְשָׁלוֺ וַיֹּאמַר אֵיתָן מוֺשָׁבֶךָ וְשִׂים בַּסֶּלַע קִנֶּךָ,ABH
Num 24:22,כִּי אִם־יִהְיֶה לְבָעֵר קָיִן עַד־מָה אַשּׁוּר תִּשְׁבֶּךָּ,ABH
Num 24:23,וַיִּשָּׂא מְשָׁלוֺ וַיֹּאמַר אוֺי מִי יִחְיֶה מִשֻּׂמוֺ אֵל,ABH
Num 24:24,וְצִים מִיַּד כִּתִּים וְעִנּוּ אַשּׁוּר וְעִנּוּ־עֵבֶר וְגַם־הוּא עֲדֵי אֹבֵד,ABH
Deut 32:1,הַאֲזִינוּ הַשָּׁמַיִם וַאֲדַבֵּרָה וְתִשְׁמַע הָאָרֶץ אִמְרֵי־פִי,ABH
Deut 32:2,יַעֲרֹף כַּמָּטָר לִקְחִי תִּזַּל כַּטַּל אִמְרָתִי כִּשְׂעִירִם עֲלֵי־דֶשֶׁא וְכִרְבִיבִים עֲלֵי־עֵשֶׂב,ABH
Deut 32:3,כִּי שֵׁם יְהוָה אֶקְרָא הָבוּ גֹדֶל לֵאלֹהֵינוּ,ABH
Deut 32:4,הַצּוּר תָּמִים פָּעֳלוֺ כִּי כָל־דְּרָכָיו מִשְׁפָּט אֵל אֱמוּנָה וְאֵין עָוֶל צַדִּיק וְיָשָׁר הוּא,ABH
Deut 32:5,שִׁחֵת לוֺ לֹא בָּנָיו מוּמָם דּוֺר עִקֵּשׁ וּפְתַלְתֹּל,ABH
Deut 32:6,הֲ־לַיְהוָה תִּגְמְלוּ־זֹאת עַם נָבָל וְלֹא חָכָם הֲלוֺא־הוּא אָבִיךָ קָּנֶךָ הוּא עָשְׂךָ וַיְכֹנְנֶךָ,ABH
Deut 32:7,זְכֹר יְמוֺת עוֺלָם בִּינוּ שְׁנוֺת דּוֺר־וָדוֺר שְׁאַל אָבִיךָ וְיַגֵּדְךָ זְקֵנֶיךָ וְיֹאמְרוּ לָךְ,ABH
Deut 32:8,בְּהַנְחֵל עֶלְיוֺן גּוֺיִם בְּהַפְרִידוֺ בְּנֵי אָדָם יַצֵּב גְּבֻלֹת עַמִּים לְמִסְפַּר בְּנֵי יִשְׂרָאֵל,ABH
Deut 32:9,כִּי חֵלֶק יְהוָֺה עַמּוֺ יַעֲקֹב חֶבֶל נַחֲלָתוֺ,ABH
Deut 32:10,יִמְצָאֵהוּ בְּאֶרֶץ מִדְבָּר וּבְתֹהוּ יְלֵל יְשִׁמֹן יְסֹבְבֶנְהוּ יְבוֺנְנֵהוּ יִצְּרֶנְהוּ כְּאִישׁוֺן עֵינוֺ,ABH
Deut 32:11,כְּנֶשֶׁר יָעִיר קִנּוֺ עַל־גּוֺזָלָיו יְרַחֵף יִפְרֹשׂ כְּנָפָיו יִקָּחֵהוּ יִשָּׂאֵהוּ עַל־אֶבְרָתוֺ,ABH
Deut 32:12,יְהוָה בָּדָד יַנְחֶנּוּ וְאֵין עִמּוֺ אֵל נֵכָר,ABH
Deut 32:13,יַרְכִּבֵהוּ עַל־בָּמֳתֵי אָרֶץ וַיֹּאכַל תְּנוּבֹת שָׂדָי וַיֵּנִקֵהוּ דְבַשׁ מִסֶּלַע וְשֶׁמֶן מֵחַלְמִישׁ צוּר,ABH
Deut 32:14,חֶמְאַת בָּקָר וַחֲלֵב צֹאן עִם־חֵלֶב כָּרִים וְאֵילִים בְּנֵי־בָשָׁן וְעַתּוּדִים עִם־חֵלֶב כִּלְיוֺת חִטָּה וְדַם־עֵנָב תִּשְׁתֶּה־חָמֶר,ABH
Deut 32:15,וַיִּשְׁמַן יְשֻׁרוּן וַיִּבְעָט שָׁמַנְתָּ עָבִיתָ כָּשִׂיתָ וַיִּטֹּשׁ אֱלוֺהַ עָשָׂהוּ וַיְנַבֵּל צוּר יְשֻׁעָתוֺ,ABH
Deut 32:16,יַקְנִאֻהוּ בְּזָרִים בְּתוֺעֵבֹת יַכְעִיסֻהוּ,ABH
Deut 32:17,יִזְבְּחוּ לַשֵּׁדִים לֹא אֱלֹהַ אֱלֹהִים לֹא יְדָעוּם חֲדָשִׁים מִקָּרֹב בָּאוּ לֹא שְׂעָרוּם אֲבֹתֵיכֶם,ABH
Deut 32:18,צוּר יְלָדְךָ תֶּשִׁי וַתִּשְׁכַּח אֵל מְחֹלְלֶךָ,ABH
Deut 32:19,וַיַּרְא יְהוָה וַיִּנְאָץ מִכַּעַס בָּנָיו וּבְנֹתָיו,ABH
Deut 32:20,וַיֹּאמֶר אַסְתִּירָה פָנַי מֵהֶם אֶרְאֶה מָה אַחֲרִיתָם כִּי דוֺר תַּהְפֻּכֹת הֵמָּה בָּנִים לֹא־אֵמֻן בָּם,ABH
Deut 32:21,הֵם קִנְאוּנִי בְלֹא־אֵל כִּעֲסוּנִי בְּהַבְלֵיהֶם וַאֲנִי אַקְנִיאֵם בְּלֹא־עָם בְּגוֺי נָבָל אַכְעִיסֵם,ABH
Deut 32:22,כִּי־אֵשׁ קָדְחָה בְאַפִּי וַתִּיקַד עַד־שְׁאוֺל תַּחְתִּית וַתֹּאכַל אֶרֶץ וִיבֻלָהּ וַתְּלַהֵט מוֺסְדֵי הָרִים,ABH
Deut 32:23,אַסְפֶּה עָלֵימוֺ רָעוֺת חִצַּי אֲכַלֶּה־בָּם,ABH
Deut 32:24,מְזֵי רָעָב וּלְחֻמֵי רֶשֶׁף וְקֶטֶב מְרִירִי וְשֶׁן־בְּהֵמוֺת אֲשַׁלַּח־בָּם עִם־חֲמַת זֹחֲלֵי עָפָר,ABH
Deut 32:25,מִחוּץ תְּשַׁכֶּל־חֶרֶב וּמֵחֲדָרִים אֵימָה גַּם־בָּחוּר גַּם־בְּתוּלָה יוֺנֵק עִם־אִישׁ שֵׂיבָה,ABH
Deut 32:26,אָמַרְתִּי אַפְאֵיהֶם אַשְׁבִּיתָה מֵאֱנוֺשׁ זִכְרָם,ABH
Deut 32:27,לוּלֵי כַּעַס אוֺיֵב אָגוּר פֶּן־יְנַכְּרוּ צָרֵימוֺ פֶּן־יֹאמְרוּ יָדֵינוּ רָמָה וְלֹא יְהוָה פָּעַל כָּל־זֹאת,ABH
Deut 32:28,כִּי־גוֺי אֹבַד עֵצוֺת הֵמָּה וְאֵין בָּהֶם תְּבוּנָה,ABH
Deut 32:29,לוּ חָכְמוּ יַשְׂכִּילוּ זֹאת יָבִינוּ לְאַחֲרִיתָם,ABH
Deut 32:30,אֵיכָה יִרְדֹּף אֶחָד אֶלֶף וּשְׁנַיִם יָנִיסוּ רְבָבָה אִם־לֹא כִּי־צוּרָם מְכָרָם וַיהוָה הִסְגִּירָם,ABH
Deut 32:31,כִּי לֹא כְצוּרֵנוּ צוּרָם וְאֹיְבֵינוּ פְּלִילִים,ABH
Deut 32:32,כִּי־מִגֶּפֶן סְדֹם גַּפְנָם וּמִשַּׁדְמֹת עֲמֹרָה עֲנָבֵמוֺ עִנְּבֵי־רוֺשׁ אַשְׁכְּלֹת מְרֹרֹת לָמוֺ,ABH
Deut 32:33,חֲמַת תַּנִּינִם יֵינָם וְרֹאשׁ פְּתָנִים אַכְזָר,ABH
Deut 32:34,הֲלֹא־הוּא כָּמֻס עִמָּדִי חָתֻם בְּאוֺצְרֹתָי,ABH
Deut 32:35,לִי נָקָם וְשִׁלֵּם לְעֵת תָּמוּט רַגְלָם כִּי קָרוֺב יוֺם אֵידָם וְחָשׁ עֲתִדֹת לָמוֺ,ABH
Deut 32:36,כִּי־יָדִין יְהוָה עַמּוֺ וְעַל־עֲבָדָיו יִתְנֶחָם כִּי יִרְאֶה כִּי־אָזְלַת יָד וְאֶפֶס עָצוּר וְעָזוּב,ABH
Deut 32:37,וְאָמַר אֵי אֱלֹהֵימוֺ צוּר חָסָיוּ בוֺ,ABH
Deut 32:38,אֲשֶׁר חֵלֶב זְבָחֵימוֺ יֹאכֵלוּ יִשְׁתּוּ יֵין נְסִיכָם יָקוּמוּ וְיַעְזְרֻכֶם יְהִי עֲלֵיכֶם סִתְרָה,ABH
Deut 32:39,רְאוּ עַתָּה כִּי אֲנִי אֲנִי הוּא וְאֵין אֱלֹהִים עִמָּדִי אֲנִי אָמִית וַאֲחַיֶּה מָחַצְתִּי וַאֲנִי אֶרְפָּא וְאֵין מִיָּדִי מַצִּיל,ABH
Deut 32:40,כִּי־אֶשָּׂא אֶל־שָׁמַיִם יָדִי וְאָמַרְתִּי חַי אָנֹכִי לְעֹלָם,ABH
Deut 32:41,אִם־שַׁנּוֺתִי בְּרַק חַרְבִּי וְתֹאחֵז בְּמִשְׁפָּט יָדִי אָשִׁיב נָקָם לְצָרָי וְלִמְשַׂנְאַי אֲשַׁלֵּם,ABH
Deut 32:42,אַשְׁכִּיר חִצַּי מִדָּם וְחַרְבִּי תֹּאכַל בָּשָׂר מִדַּם חָלָל וְשִׁבְיָה מֵרֹאשׁ פַּרְעוֺת אוֺיֵב,ABH
Deut 32:43,הַרְנִינוּ גוֺיִם עַמּוֺ כִּי דַם־עֲבָדָיו יִקּוֺם וְנָקָם יָשִׁיב לְצָרָיו וְכִפֶּר אַדְמָתוֺ עַמּוֺ,ABH
Deut 33:2,יְהוָה מִסִּינַי בָּא וְזָרַח מִשֵּׂעִיר לָמוֺ הוֺפִיעַ מֵהַר פָּארָן וְאָתָה מֵרִבְבֹת קֹדֶשׁ מִימִינוֺ אֵ דָּת לָמוֺ,ABH
Deut 33:3,אַף חֹבֵב עַמִּים כָּל־קְדֹשָׁיו בְּיָדֶךָ וְהֵם תֻּכּוּ לְרַגְלֶךָ יִשָּׂא מִדַּבְּרֹתֶיךָ,ABH
Deut 33:4,תּוֺרָה צִוָּה־לָנוּ מֹשֶׁה מוֺרָשָׁה קְהִלַּת יַעֲקֹב,ABH
Deut 33:5,וַיְהִי בִישֻׁרוּן מֶלֶךְ בְּהִתְאַסֵּף רָאשֵׁי עָם יַחַד שִׁבְטֵי יִשְׂרָאֵל,ABH
Deut 33:6,יְחִי רְאוּבֵן וְאַל־יָמֹת וִיהִי מְתָיו מִסְפָּר,ABH
Deut 33:7,וְזֹאת לִיהוּדָה וַיֹּאמַר שְׁמַע יְהוָה קוֺל יְהוּדָה וְאֶל־עַמּוֺ תְּבִיאֶנּוּ יָדָיו רָב לוֺ וְעֵזֶר מִצָּרָיו תִּהְיֶה,ABH
Deut 33:8,וּלְלֵוִי אָמַר תֻּמֶּיךָ וְאוּרֶיךָ לְאִישׁ חֲסִידֶךָ אֲשֶׁר נִסִּיתוֺ בְּמַסָּה תְּרִיבֵהוּ עַל־מֵי מְרִיבָה,ABH
Deut 33:9,הָאֹמֵר לְאָבִיו וּלְאִמּוֺ לֹא רְאִיתִיו וְאֶת־אֶחָיו לֹא הִכִּיר וְאֶת־בָּנָיו לֹא יָדָע כִּי שָׁמְרוּ אִמְרָתֶךָ וּבְרִיתְךָ יִנְצֹרוּ,ABH
Deut 33:10,יוֺרוּ מִשְׁפָּטֶיךָ לְיַעֲקֹב וְתוֺרָתְךָ לְיִשְׂרָאֵל יָשִׂימוּ קְטוֺרָה בְּאַפֶּךָ וְכָלִיל עַל־מִזְבְּחֶךָ,ABH
Deut 33:11,בָּרֵךְ יְהוָה חֵילוֺ וּפֹעַל יָדָיו תִּרְצֶה מְחַץ מָתְנַיִם קָמָיו וּמְשַׂנְאָיו מִן־יְקוּמוּן,ABH
Deut 33:12,לְבִנְיָמִן אָמַר יְדִיד יְהוָֺה יִשְׁכֹּן לָבֶטַח עָלָיו חֹפֵף עָלָיו כָּל־הַיּוֺם וּבֵין כְּתֵיפָיו שָׁכֵן,ABH
Deut 33:13,וּלְיוֺסֵף אָמַר מְבֹרֶכֶת יְהוָֺה אַרְצוֺ מִמֶּגֶד שָׁמַיִם מִטָּל וּמִתְּהוֺם רֹבֶצֶת תָּחַת,ABH
Deut 33:14,וּמִמֶּגֶד תְּבוּאֹת שָׁמֶשׁ וּמִמֶּגֶד גֶּרֶשׁ יְרָחִים,ABH
Deut 33:15,וּמֵרֹאשׁ הַרְרֵי־קֶדֶם וּמִמֶּגֶד גִּבְעוֺת עוֺלָם,ABH
Deut 33:16,וּמִמֶּגֶד אֶרֶץ וּמְלֹאָהּ וּרְצוֺן שֹׁכְנִי סְנֶה תָּבוֺאתָה לְרֹאשׁ יוֺסֵף וּלְקָדְקֹד נְזִיר אֶחָיו,ABH
Deut 33:17,בְּכוֺר שׁוֺרוֺ הָדָר לוֺ וְקַרְנֵי רְאֵם קַרְנָיו בָּהֶם עַמִּים יְנַגַּח יַחְדָּו אַפְסֵי־אָרֶץ וְהֵם רִבְבוֺת אֶפְרַיִם וְהֵם אַלְפֵי מְנַשֶּׁה,ABH
Deut 33:18,וְלִזְבוּלֻן אָמַר שְׂמַח זְבוּלֻן בְּצֵאתֶךָ וְיִשָּׂשכָר בְּאֹהָלֶיךָ,ABH
Deut 33:19,עַמִּים הַר־יִקְרָאוּ שָׁם יִזְבְּחוּ זִבְחֵי־צֶדֶק כִּי שֶׁפַע יַמִּים יִינָקוּ וּשְׂפוּנֵי טְמוּנֵי חוֺל,ABH
Deut 33:20,וּלְגָד אָמַר בָּרוּךְ מַרְחִיב גָּד כְּלָבִיא שָׁכֵן וְטָרַף זְרוֺעַ אַף־קָדְקֹד,ABH
Deut 33:21,וַיַּרְא רֵאשִׁית לוֺ כִּי־שָׁם חֶלְקַת מְחֹקֵק סָפוּן וַיֵּתֵא רָאשֵׁי עָם צִדְקַת יְהוָה עָשָׂה וּמִשְׁפָּטָיו עִם־יִשְׂרָאֵל,ABH
Deut 33:22,וּלְדָן אָמַר דָּן גּוּר אַרְיֵה יְזַנֵּק מִן־הַבָּשָׁן,ABH
Deut 33:23,וּלְנַפְתָּלִי אָמַר נַפְתָּלִי שְׂבַע רָצוֺן וּמָלֵא בִּרְכַּת יְהוָה יָם וְדָרוֺם יְרָשָׁה,ABH
Deut 33:24,וּלְאָשֵׁר אָמַר בָּרוּךְ מִבָּנִים אָשֵׁר יְהִי רְצוּי אֶחָיו וְטֹבֵל בַּשֶּׁמֶן רַגְלוֺ,ABH
Deut 33:25,בַּרְזֶל וּנְחֹשֶׁת מִנְעָלֶיךָ וּכְיָמֶיךָ דָּבְאֶךָ,ABH
Deut 33:26,אֵין כָּאֵל יְשֻׁרוּן רֹכֵב שָׁמַיִם בְעֶזְרֶךָ וּבְגַאֲוָתוֺ שְׁחָקִים,ABH
Deut 33:27,מְעֹנָה אֱלֹהֵי קֶדֶם וּמִתַּחַת זְרֹעֹת עוֺלָם וַיְגָרֶשׁ מִפָּנֶיךָ אוֺיֵב וַיֹּאמֶר הַשְׁמֵד,ABH
Deut 33:28,וַיִּשְׁכֹּן יִשְׂרָאֵל בֶּטַח בָּדָד עֵין יַעֲקֹב אֶל־אֶרֶץ דָּגָן וְתִירוֺשׁ אַף־שָׁמָיו יַעַרְפוּ טָל,ABH
Deut 33:29,אַשְׁרֶיךָ יִשְׂרָאֵל מִי כָמוֺךָ עַם נוֺשַׁע בַּיהוָה מָגֵן עֶזְרֶךָ וַאֲשֶׁר־חֶרֶב גַּאֲוָתֶךָ וְיִכָּחֲשׁוּ אֹיְבֶיךָ לָךְ וְאַתָּה עַל־בָּמוֺתֵימוֺ תִדְרֹךְ,ABH
Jud 5:2,בִּפְרֹעַ פְּרָעוֺת בְּיִשְׂרָאֵל בְּהִתְנַדֵּב עָם בָּרֲכוּ יְהוָה,ABH
Jud 5:3,שִׁמְעוּ מְלָכִים הַאֲזִינוּ רֹזְנִים אָנֹכִי לַיהוָה אָנֹכִי אָשִׁירָה אֲזַמֵּר לַיהוָה אֱלֹהֵי יִשְׂרָאֵל,ABH
Jud 5:4,יְהוָה בְּצֵאתְךָ מִשֵּׂעִיר בְּצַעְדְּךָ מִשְּׂדֵה אֱדוֺם אֶרֶץ רָעָשָׁה גַּם־שָׁמַיִם נָטָפוּ גַּם־עָבִים נָטְפוּ מָיִם,ABH
Jud 5:5,הָרִים נָזְלוּ מִפְּנֵי יְהוָה זֶה סִינַי מִפְּנֵי יְהוָה אֱלֹהֵי יִשְׂרָאֵל,ABH
Jud 5:6,בִּימֵי שַׁמְגַּר בֶּן־עֲנָת בִּימֵי יָעֵל חָדְלוּ אֳרָחוֺת וְהֹלְכֵי נְתִיבוֺת יֵלְכוּ אֳרָחוֺת עֲקַלְקַלּוֺת,ABH
Jud 5:7,חָדְלוּ פְרָזוֺן בְּיִשְׂרָאֵל חָדֵלּוּ עַד שַׁקַּמְתִּי דְּבוֺרָה שַׁקַּמְתִּי אֵם בְּיִשְׂרָאֵל,ABH
Jud 5:8,יִבְחַר אֱלֹהִים חֲדָשִׁים אָז לָחֶם שְׁעָרִים מָגֵן אִם־יֵרָאֶה וָרֹמַח בְּאַרְבָּעִים אֶלֶף בְּיִשְׂרָאֵל,ABH
Jud 5:9,לִבִּי לְחוֺקְקֵי יִשְׂרָאֵל הַמִּתְנַדְּבִים בָּעָם בָּרֲכוּ יְהוָה,ABH
Jud 5:10,רֹכְבֵי אֲתֹנוֺת צְחֹרוֺת יֹשְׁבֵי עַל־מִדִּין וְהֹלְכֵי עַל־דֶּרֶךְ שִׂיחוּ,ABH
Jud 5:11,מִקּוֺל מְחַצְצִים בֵּין מַשְׁאַבִּים שָׁם יְתַנּוּ צִדְקוֺת יְהוָה צִדְקֹת פִּרְזֹנוֺ בְּיִשְׂרָאֵל אָז יָרְדוּ לַשְּׁעָרִים עַם־יְהוָה,ABH
Jud 5:12,עוּרִי עוּרִי דְּבוֺרָה עוּרִי עוּרִי דַּבְּרִי־שִׁיר קוּם בָּרָק וּשֲׁבֵה שֶׁבְיְךָ בֶּן־אֲבִינֹעַם,ABH
Jud 5:13,אָז יְרַד שָׂרִיד לְאַדִּירִים עָם יְהוָה יְרַד־לִי בַּגִּבּוֺרִים,ABH
Jud 5:14,מִנִּי אֶפְרַיִם שָׁרְשָׁם בַּעֲמָלֵק אַחֲרֶיךָ בִנְיָמִין בַּעֲמָמֶיךָ מִנִּי מָכִיר יָרְדוּ מְחֹקְקִים וּמִזְּבוּלֻן מֹשְׁכִים בְּשֵׁבֶט סֹפֵר,ABH
Jud 5:15,וְשָׂרַי בְּיִשָּׂשכָר עִם־דְּבֹרָה וְיִשָּׂשכָר כֵּן בָּרָק בָּעֵמֶק שֻׁלַּח בְּרַגְלָיו בִּפְלַגּוֺת רְאוּבֵן גְּדֹלִים חִקְקֵי־לֵב,ABH
Jud 5:16,לָמָּה יָשַׁבְתָּ בֵּין הַמִּשְׁפְּתַיִם לִשְׁמֹעַ שְׁרִקוֺת עֲדָרִים לִפְלַגּוֺת רְאוּבֵן גְּדוֺלִים חִקְרֵי־לֵב,ABH
Jud 5:17,גִּלְעָד בְּעֵבֶר הַיַּרְדֵּן שָׁכֵן וְדָן לָמָּה יָגוּר אֳנִיּוֺת אָשֵׁר יָשַׁב לְחוֺף יַמִּים וְעַל מִפְרָצָיו יִשְׁכּוֺן,ABH
Jud 5:18,זְבֻלוּן עַם חֵרֵף נַפְשׁוֺ לָמוּת וְנַפְתָּלִי עַל מְרוֺמֵי שָׂדֶה,ABH
Jud 5:19,בָּאוּ מְלָכִים נִלְחָמוּ אָז נִלְחֲמוּ מַלְכֵי כְנַעַן בְּתַעְנַךְ עַל־מֵי מְגִדּוֺ בֶּצַע כֶּסֶף לֹא לָקָחוּ,ABH
Jud 5:20,מִן־שָׁמַיִם נִלְחָמוּ הַכּוֺכָבִים מִמְּסִלּוֺתָם נִלְחֲמוּ עִם־סִיסְרָא,ABH
Jud 5:21,נַחַל קִישׁוֺן גְּרָפָם נַחַל קְדוּמִים נַחַל קִישׁוֺן תִּדְרְכִי נַפְשִׁי עֹז,ABH
Jud 5:22,אָז הָלְמוּ עִקְּבֵי־סוּס מִדַּהֲרוֺת דַּהֲרוֺת אַבִּירָיו,ABH
Jud 5:23,אוֺרוּ מֵרוֺז אָמַר מַלְאַךְ יְהוָה אֹרוּ אָרוֺר יֹשְׁבֶיהָ כִּי לֹא־בָאוּ לְעֶזְרַת יְהוָה לְעֶזְרַת יְהוָה בַּגִּבּוֺרִים,ABH
Jud 5:24,תְּבֹרַךְ מִנָּשִׁים יָעֵל אֵשֶׁת חֶבֶר הַקֵּינִי מִנָּשִׁים בָּאֹהֶל תְּבֹרָךְ,ABH
Jud 5:25,מַיִם שָׁאַל חָלָב נָתָנָה בְּסֵפֶל אַדִּירִים הִקְרִיבָה חֶמְאָה,ABH
Jud 5:26,יָדָהּ לַיָּתֵד תִּשְׁלַחְנָה וִימִינָהּ לְהַלְמוּת עֲמֵלִים וְהָלְמָה סִיסְרָא מָחֲקָה רֹאשׁוֺ וּמָחֲצָה וְחָלְפָה רַקָּתוֺ,ABH
Jud 5:27,בֵּין רַגְלֶיהָ כָּרַע נָפַל שָׁכָב בֵּין רַגְלֶיהָ כָּרַע נָפָל בַּאֲשֶׁר כָּרַע שָׁם נָפַל שָׁדוּד,ABH
Jud 5:28,בְּעַד הַחַלּוֺן נִשְׁקְפָה וַתְּיַבֵּב אֵם סִיסְרָא בְּעַד הָאֶשְׁנָב מַדּוּעַ בֹּשֵׁשׁ רִכְבּוֺ לָבוֺא מַדּוּעַ אֶחֱרוּ פַּעֲמֵי מַרְכְּבוֺתָיו,ABH
Jud 5:29,חַכְמוֺת שָׂרוֺתֶיהָ תַּעֲנֶינָּה אַף־הִיא תָּשִׁיב אֲמָרֶיהָ לָהּ,ABH
Jud 5:30,הֲלֹא יִמְצְאוּ יְחַלְּקוּ שָׁלָל רַחַם רַחֲמָתַיִם לְרֹאשׁ גֶּבֶר שְׁלַל צְבָעִים לְסִיסְרָא שְׁלַל צְבָעִים רִקְמָה צֶבַע רִקְמָתַיִם לְצַוְּארֵי שָׁלָל,ABH
Jud 5:31,כֵּן יֹאבְדוּ כָל־אוֺיְבֶיךָ יְהוָה וְאֹהֲבָיו כְּצֵאת הַשֶּׁמֶשׁ בִּגְבֻרָתוֺ וַתִּשְׁקֹט הָאָרֶץ אַרְבָּעִים שָׁנָה,ABH
2 Sam 22:2,יְהוָה סַלְעִי וּמְצֻדָתִי וּמְפַלְטִי־לִי,ABH
2 Sam 22:3,אֱלֹהֵי צוּרִי אֶחֱסֶה־בּוֺ מָגִנִּי וְקֶרֶן יִשְׁעִי מִשְׂגַּבִּי וּמְנוּסִי מֹשִׁעִי מֵחָמָס תֹּשִׁעֵנִי,ABH
2 Sam 22:4,מְהֻלָּל אֶקְרָא יְהוָה וּמֵאֹיְבַי אִוָּשֵׁעַ,ABH
2 Sam 22:5,כִּי אֲפָפֻנִי מִשְׁבְּרֵי־מָוֶת נַחֲלֵי בְלִיַּעַל יְבַעֲתֻנִי,ABH
2 Sam 22:6,חֶבְלֵי שְׁאוֺל סַבֻּנִי קִדְּמֻנִי מֹקְשֵׁי־מָוֶת,ABH
2 Sam 22:7,בַּצַּר־לִי אֶקְרָא יְהוָה וְאֶל־אֱלֹהַי אֶקְרָא וַיִּשְׁמַע מֵהֵיכָלוֺ קוֺלִי וְשַׁוְעָתִי בְּאָזְנָיו,ABH
2 Sam 22:8,וַיִּתְגָּעַ וַתִּרְעַשׁ הָאָרֶץ מוֺסְדוֺת הַשָּׁמַיִם יִרְגָּזוּ וַיִּתְגָּעֲשׁוּ כִּי־חָרָה לוֺ,ABH
2 Sam 22:9,עָלָה עָשָׁן בְּאַפּוֺ וְאֵשׁ מִפִּיו תֹּאכֵל גֶּחָלִים בָּעֲרוּ מִמֶּנּוּ,ABH
2 Sam 22:10,וַיֵּט שָׁמַיִם וַיֵּרַד וַעֲרָפֶל תַּחַת רַגְלָיו,ABH
2 Sam 22:11,וַיִּרְכַּב עַל־כְּרוּב וַיָּעֹף וַיֵּרָא עַל־כַּנְפֵי־רוּחַ,ABH
2 Sam 22:12,וַיָּשֶׁת חֹשֶׁךְ סְבִיבֹתָיו סֻכּוֺת חַשְׁרַת־מַיִם עָבֵי שְׁחָקִים,ABH
2 Sam 22:13,מִנֹּגַהּ נֶגְדּוֺ בָּעֲרוּ גַּחֲלֵי־אֵשׁ,ABH
2 Sam 22:14,יַרְעֵם מִן־שָׁמַיִם יְהוָה וְעֶלְיוֺן יִתֵּן קוֺלוֺ,ABH
2 Sam 22:15,וַיִּשְׁלַח חִצִּים וַיְפִיצֵם בָּרָק וַיָּהֹם,ABH
2 Sam 22:16,וַיֵּרָאוּ אֲפִקֵי יָם יִגָּלוּ מֹסְדוֺת תֵּבֵל בְּגַעֲרַת יְהוָה מִנִּשְׁמַת רוּחַ אַפּוֺ,ABH
2 Sam 22:17,יִשְׁלַח מִמָּרוֺם יִקָּחֵנִי יַמְשֵׁנִי מִמַּיִם רַבִּים,ABH
2 Sam 22:18,יַצִּילֵנִי מֵאֹיְבִי עָז מִשֹּׂנְאַי כִּי אָמְצוּ מִמֶּנִּי,ABH
2 Sam 22:19,יְקַדְּמֻנִי בְּיוֺם אֵידִי וַיְהִי יְהוָה מִשְׁעָן לִי,ABH
2 Sam 22:20,וַיֹּצֵא לַמֶּרְחָב אֹתִי יְחַלְּצֵנִי כִּי־חָפֵץ בִּי,ABH
2 Sam 22:21,יִגְמְלֵנִי יְהוָה כְּצִדְקָתִי כְּבֹר יָדַי יָשִׁיב לִי,ABH
2 Sam 22:22,כִּי שָׁמַרְתִּי דַּרְכֵי יְהוָה וְלֹא רָשַׁעְתִּי מֵאֱלֹהָי,ABH
2 Sam 22:23,כִּי כָל־מְִפָּטָיו לְנֶגְדִּי וְחֻקֹּתָיו לֹא־אָסוּר מִמֶּנָּה,ABH
2 Sam 22:24,וָאֶהְיֶה תָמִים לוֺ וָאֶשְׁתַּמְּרָה מֵעֲוֹנִי,ABH
2 Sam 22:25,וַיָּשֶׁב יְהוָה לִי כְּצִדְקָתִי כְּבֹרִי לְנֶגֶד עֵינָיו,ABH
2 Sam 22:26,עִם־חָסִיד תִּתְחַסָּד עִם־גִּבּוֺר תָּמִים תִּתַּמָּם,ABH
2 Sam 22:27,עִם־נָבָר תִּתָּבָר וְעִם־עִקֵּשׁ תִּתַּפָּל,ABH
2 Sam 22:28,וְאֶת־עַם עָנִי תּוֺשִׁיעַ וְעֵינֶיךָ עַל־רָמִים תַּשְׁפִּיל,ABH
2 Sam 22:29,כִּי־אַתָּה נֵירִי יְהוָה וַיהוָה יַגִּיהַּ חָשְׁכִּי,ABH
2 Sam 22:30,כִּי בְכָה אָרוּץ גְּדוּד בֵּאלֹהַי אֲדַלֶּג־שׁוּר,ABH
2 Sam 22:31,הָאֵל תָּמִים דַּרְכּוֺ אִמְרַת יְהוָה צְרוּפָה מָגֵן הוּא לְכֹל הַחֹסִים בּוֺ,ABH
2 Sam 22:32,כִּי מִי־אֵל מִבַּלְעֲדֵי יְהוָה וּמִי צוּר מִבַּלְעֲדֵי אֱלֹהֵינוּ,ABH
2 Sam 22:33,הָאֵל מָעוּזִּי חָיִל וַיַּתֵּר תָּמִים דַּרְכִּי,ABH
2 Sam 22:34,מְשַׁוֶּה רַגְלַי כָּאַיָּלוֺת וְעַל בָּמוֺתַי יַעֲמִדֵנִי,ABH
2 Sam 22:35,מְלַמֵּד יָדַי לַמִּלְחָמָה וְנִחַת קֶשֶׁת־נְחוּשָׁה זְרֹעֹתָי,ABH
2 Sam 22:36,וַתִּתֶּן־לִי מָגֵן יִשְׁעֶךָ וַעֲנֹתְךָ תַּרְבֵּנִי,ABH
2 Sam 22:37,תַּרְחִיב צַעֲדִי תַּחְתֵּנִי וְלֹא מָעֲדוּ קַרְסֻלָּי,ABH
2 Sam 22:38,אֶרְדְּפָה אֹיְבַי וָאַשְׁמִידֵם וְלֹא אָשׁוּב עַד־כַּלּוֺתָם,ABH
2 Sam 22:39,וָאֲכַלֵּם וָאֶמְחָצֵם וְלֹא יְקוּמוּן וַיִּפְּלוּ תַּחַת רַגְלָי,ABH
2 Sam 22:40,וַתַּזְרֵנִי חַיִל לַמִּלְחָמָה תַּכְרִיעַ קָמַי תַּחְתֵּנִי,ABH
2 Sam 22:41,וְאֹיְבַי תַּתָּה לִּי עֹרֶף מְשַׂנְאַי וָאַצְמִיתֵם,ABH
2 Sam 22:42,יִשְׁעוּ וְאֵין מֹשִׁיעַ אֶל־יְהוָה וְלֹא עָנָם,ABH
2 Sam 22:43,וְאֶשְׁחָקֵם כַּעֲפַר־אָרֶץ כְּטִיט־חוּצוֺת אֲדִקֵּם אֶרְקָעֵם,ABH
2 Sam 22:44,וַתְּפַלְּטֵנִי מֵרִיבֵי עַמִּי תִּשְׁמְרֵנִי לְרֹאשׁ גּוֺיִם עַם לֹא־יָדַעְתִּי יַעַבְדֻנִי,ABH
2 Sam 22:45,בְּנֵי נֵכָר יִתְכַּחֲשׁוּ־לִי לִשְׁמוֺעַ אֹזֶן יִשָּׁמְעוּ לִי,ABH
2 Sam 22:46,בְּנֵי נֵכָר יִבֹּלוּ וְיַחְגְּרוּ מִמִּסְגְּרוֺתָם,ABH
2 Sam 22:47,חַי־יְהוָה וּבָרוּךְ צוּרִי וְיָרֻם אֱלֹהֵי צוּר יִשְׁעִי,ABH
2 Sam 22:48,הָאֵל הַנֹּתֵן נְקָמֹת לִי וּמוֺרִיד עַמִּים תַּחְתֵּנִי,ABH
2 Sam 22:49,וּמוֺצִיאִי מֵאֹיְבָי וּמִקָּמַי תְּרוֺמְמֵנִי מֵאִישׁ חֲמָסִים תַּצִּילֵנִי,ABH
2 Sam 22:50,עַל־כֵּן אוֺדְךָ יְהוָה בַּגּוֺיִם וּלְשִׁמְךָ אֲזַמֵּר,ABH
2 Sam 22:51,מִגְדּוֺל יְשׁוּעוֺת מַלְכּוֺ וְעֹשֶׂה־חֶסֶד לִמְשִׁיחוֺ לְדָוִד וּלְזַרְעוֺ עַד־עוֺלָם,ABH
Ps 18:1,לַמְנַצֵּחַ לְעֶבֶד יְהוָה לְדָוִד אֲשֶׁר דִּבֶּר לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל־יְהוָה אוֺתוֺ מִכַּף כָּל־אֹיְבָיו וּמִיַּד שָׁאוּל,ABH
Ps 18:2,אֶרְחָמְךָ יְהוָה חִזְקִי,ABH
Ps 18:3,יְהוָה סַלְעִי וּמְצוּדָתִי וּמְפַלְטִי אֵלִי צוּרִי אֶחֱסֶה־בּוֺ מָגִנִּי וְקֶרֶן־יִשְׁעִי מִשְׂגַּבִּי,ABH
Ps 18:4,מְהֻלָּל אֶקְרָא יְהוָה וּמִן־אֹיְבַי אִוָּשֵׁעַ,ABH
Ps 18:5,אֲפָפוּנִי חֶבְלֵי־מָוֶת וְנַחֲלֵי בְלִיַּעַל יְבַעֲתוּנִי,ABH
Ps 18:6,חֶבְלֵי שְׁאוֺל סְבָבוּנִי קִדְּמוּנִי מוֺקְשֵׁי מָוֶת,ABH
1 Sam 1:1,וַיְהִי אִישׁ אֶחָד מִן־הָרָמָתַיִם צוֺפִים מֵהַר אֶפְרָיִם וּשְׁמוֺ אֶלְקָנָה בֶּן־יְרֹחָם בֶּן־אֱלִיהוּא בֶּן־תֹּחוּ בֶן־צוּף אֶפְרָתִי,CBH
1 Sam 1:2,וְלוֺ שְׁתֵּי נָשִׁים שֵׁם אַחַת חַנָּה וְשֵׁם הַשֵּׁנִית פְּנִנָּה וַיְהִי לִפְנִנָּה יְלָדִים וּלְחַנָּה אֵין יְלָדִים,CBH
1 Sam 1:3,וְעָלָה הָאִישׁ הַהוּא מֵעִירוֺ מִיָּמִים יָמִימָה לְהִשְׁתַּחֲוֹת וְלִזְבֹּחַ לַיהוָה צְבָאוֺת בְּשִׁלֹה וְשָׁם שְׁנֵי בְנֵי־עֵלִי חָפְנִי וּפִנְחָס כֹּהֲנִים לַיהוָה,CBH
1 Sam 1:4,וַיְהִי הַיּוֺם וַיִּזְבַּח אֶלְקָנָה וְנָתַן לִפְנִנָּה אִשְׁתּוֺ וּלְכָל־בָּנֶיהָ וּבְנוֺתֶיהָ מָנוֺת,CBH
1 Sam 1:5,וּלְחַנָּה יִתֵּן מָנָה אַחַת אַפָּיִם כִּי אֶת־חַנָּה אָהֵב וַיהוָה סָגַר רַחְמָהּ,CBH
1 Sam 1:6,וְכִעֲסַתָּה צָרָתָהּ גַּם־כַּעַס בַּעֲבוּר הַרְּעִמָהּ כִּי־סָגַר יְהוָה בְּעַד רַחְמָהּ,CBH
1 Sam 1:7,וְכֵן יַעֲשֶׂה שָׁנָה בְשָׁנָה מִדֵּי עֲלֹתָהּ בְּבֵית יְהוָה כֵּן תַּכְעִסֶנָּה וַתִּבְכֶּה וְלֹא תֹאכַל,CBH
1 Sam 1:8,וַיֹּאמֶר לָהּ אֶלְקָנָה אִישָׁהּ חַנָּה לָמֶה תִבְכִּי וְלָמֶה לֹא תֹאכְלִי וְלָמֶה יֵרַע לְבָבֵךְ הֲלוֺא אָנֹכִי טוֺב לָךְ מֵעֲשָׂרָה בָּנִים,CBH
1 Sam 1:9,וַתָּקָם חַנָּה אַחֲרֵי אָכְלָה בְשִׁלֹה וְאַחֲרֵי שָׁתֹה וְעֵלִי הַכֹּהֵן יֹשֵׁב עַל־הַכִּסֵּא עַל־מְזוּזַת הֵיכַל יְהוָה,CBH
1 Sam 1:10,וְהִיא מָרַת נָפֶשׁ וַתִּתְפַּלֵּל עַל־יְהוָה וּבָכֹה תִבְכֶּה,CBH
1 Sam 1:11,וַתִּדֹּר נֶדֶר וַתֹּאמַר יְהוָה צְבָאוֺת אִם־רָאֹה תִרְאֶה בָּעֳנִי אֲמָתֶךָ וּזְכַרְתַּנִי וְלֹא־תִשְׁכַּח אֶת־אֲמָתֶךָ וְנָתַתָּה לַאֲמָתְךָ זֶרַע אֲנָשִׁים וּנְתַתִּיו לַיהוָה כָּל־יְמֵי חַיָּיו וּמוֺרָה לֹא־יַעֲלֶה עַל־רֹאשׁוֺ,CBH
1 Sam 1:12,וְהָיָה כִּי הִרְבְּתָה לְהִתְפַּלֵּל לִפְנֵי יְהוָה וְעֵלִי שֹׁמֵר אֶת־פִּיהָ,CBH
1 Sam 1:13,וְחַנָּה הִיא מְדַבֶּרֶת עַל־לִבָּהּ רַק שְׂפָתֶיהָ נָּעוֺת וְקוֺלָהּ לֹא יִשָּׁמֵעַ וַיַּחְשְׁבֶהָ עֵלִי לְשִׁכֹּרָה,CBH
1 Sam 1:14,וַיֹּאמֶר אֵלֶיהָ עֵלִי עַד־מָתַי תִּשְׁתַּכָּרִין הָסִירִי אֶת־יֵינֵךְ מֵעָלָיִךְ,CBH
1 Sam 1:15,וַתַּעַן חַנָּה וַתֹּאמֶר לֹא אֲדֹנִי אִשָּׁה קְשַׁת־רוּחַ אָנֹכִי וְיַיִן וְשֵׁכָר לֹא שָׁתִיתִי וָאֶשְׁפֹּךְ אֶת־נַפְשִׁי לִפְנֵי יְהוָה,CBH
1 Sam 1:16,אַל־תִּתֵּן אֶת־אֲמָתְךָ לִפְנֵי בַּת־בְּלִיָּעַל כִּי־מֵרֹב שִׂיחִי וְכַעְסִי דִּבַּרְתִּי עַד־הֵנָּה,CBH
1 Sam 1:17,וַיַּעַן עֵלִי וַיֹּאמֶר לְכִי לְשָׁלוֺם וֵאלֹהֵי יִשְׂרָאֵל יִתֵּן אֶת־שֵׁלָתֵךְ אֲשֶׁר שָׁאַלְתְּ מֵעִמּוֺ,CBH
1 Sam 1:18,וַתֹּאמֶר תִּמְצָא שִׁפְחָתְךָ חֵן בְּעֵינֶיךָ וַתֵּלֶךְ הָאִשָּׁה לְדַרְכָּהּ וַתֹּאכַל וּפָנֶיהָ לֹא־הָיוּ־לָהּ עוֺד,CBH
1 Sam 1:19,וַיַּשְׁכִּמוּ בַבֹּקֶר וַיִּשְׁתַּחֲווּ לִפְנֵי יְהוָה וַיָּשֻׁבוּ וַיָּבֹאוּ אֶל־בֵּיתָם הָרָמָתָה וַיֵּדַע אֶלְקָנָה אֶת־חַנָּה אִשְׁתּוֺ וַיִּזְכְּרֶהָ יְהוָה,CBH
1 Sam 1:20,וַיְהִי לִתְקֻפוֺת הַיָּמִים וַתַּהַר חַנָּה וַתֵּלֶד בֵּן וַתִּקְרָא אֶת־שְׁמוֺ שְׁמוּאֵל כִּי מֵיְהוָה שְׁאִלְתִּיו,CBH
1 Sam 1:21,וַיַּעַל הָאִישׁ אֶלְקָנָה וְכָל־בֵּיתוֺ לִזְבֹּחַ לַיהוָה אֶת־זֶבַח הַיָּמִים וְאֶת־נִדְרוֺ,CBH
1 Sam 1:22,וְחַנָּה לֹא עָלָתָה כִּי־אָמְרָה לְאִישָׁהּ עַד יִגָּמֵל הַנַּעַר וַהֲבִאֹתִיו וְנִרְאָה אֶת־פְּנֵי יְהוָה וְיָשַׁב שָׁם עַד־עוֺלָם,CBH
1 Sam 1:23,וַיֹּאמֶר לָהּ אֶלְקָנָה אִישָׁהּ עֲשִׂי הַטּוֺב בְּעֵינַיִךְ שְׁבִי עַד־גָּמְלֵךְ אֹתוֺ אַךְ יָקֵם יְהוָה אֶת־דְּבָרוֺ וַתֵּשֶׁב הָאִשָּׁה וַתֵּינֶק אֶת־בְּנָהּ עַד־גָּמְלָהּ אֹתוֺ,CBH
1 Sam 1:24,וַתַּעֲלֵהוּ עִמָּהּ כַּאֲשֶׁר גְּמָלַתּוּ בְּפָרִים שְׁלֹשָׁה וְאֵיפָה אַחַת קֶמַח וְנֵבֶל יַיִן וַתְּבִאֵהוּ בֵית־יְהוָה שִׁלוֺ וְהַנַּעַר נָעַר,CBH
1 Sam 1:25,וַיִּשְׁחֲטוּ אֶת־הַפָּר וַיָּבִיאוּ אֶת־הַנַּעַר אֶל־עֵלִי,CBH
1 Sam 1:26,וַתֹּאמֶר בִּי אֲדֹנִי חֵי נַפְשְׁךָ אֲדֹנִי אֲנִי הָאִשָּׁה הַנִּצֶּבֶת עִמְּכָה בָּזֶה לְהִתְפַּלֵּל אֶל־יְהוָה,CBH
1 Sam 1:27,אֶל־הַנַּעַר הַזֶּה הִתְפַּלָּלְתִּי וַיִּתֵּן יְהוָה לִי אֶת־שְׁאֵלָתִי אֲשֶׁר שָׁאַלְתִּי מֵעִמּוֺ,CBH
1 Sam 1:28,וְגַם אָנֹכִי הִשְׁאִלְתִּהוּ לַיהוָה כָּל־הַיָּמִים אֲשֶׁר הָיָה הוּא שָׁאוּל לַיהוָה וַיִּשְׁתַּחוּ שָׁם לַיהוָה,CBH
1 Sam 2:1,וַתִּתְפַּלֵּל חַנָּה וַתֹּאמַר עָלַץ לִבִּי בַּיהוָה רָמָה קַרְנִי בַּיהוָה רָחַב פִּי עַל־אוֺיְבַי כִּי שָׂמַחְתִּי בִּישׁוּעָתֶךָ,CBH
1 Sam 2:2,אֵין־קָדוֺשׁ כַּיהוָה כִּי אֵין בִּלְתֶּךָ וְאֵין צוּר כֵּאלֹהֵינוּ,CBH
1 Sam 2:3,אַל־תַּרְבּוּ תְדַבְּרוּ גְּבֹהָה גְבֹהָה יֵצֵא עָתָק מִפִּיכֶם כִּי אֵל דֵּעוֺת יְהוָה וְלוֺ נִתְכְּנוּ עֲלִלוֺת,CBH
1 Sam 2:4,קֶשֶׁת גִּבֹּרִים חַתִּים וְנִכְשָׁלִים אָזְרוּ חָיִל,CBH
1 Sam 2:5,שְׂבֵעִים בַּלֶּחֶם נִשְׂכָּרוּ וּרְעֵבִים חָדֵלּוּ עַד־עֲקָרָה יָלְדָה שִׁבְעָה וְרַבַּת בָּנִים אֻמְלָלָה,CBH
1 Sam 2:6,יְהוָה מֵמִית וּמְחַיֶּה מוֺרִיד שְׁאוֺל וַיָּעַל,CBH
1 Sam 2:7,יְהוָה מוֺרִישׁ וּמַעֲשִׁיר מַשְׁפִּיל אַף־מְרוֺמֵם,CBH
1 Sam 2:8,מֵקִים מֵעָפָר דָּל מֵאַשְׁפֹּת יָרִים אֶבְיוֺן לְהוֺשִׁיב עִם־נְדִיבִים וְכִסֵּא כָבוֺד יַנְחִלֵם כִּי לַיהוָה מְצֻקֵי אֶרֶץ וַיָּשֶׁת עֲלֵיהֶם תֵּבֵל,CBH
1 Sam 2:9,רַגְלֵי חֲסִידָיו יִשְׁמֹר וּרְשָׁעִים בַּחֹשֶׁךְ יִדָּמּוּ כִּי־לֹא בְכֹחַ יִגְבַּר־אִישׁ,CBH
1 Sam 2:10,יְהוָה יֵחַתּוּ מְרִיבָיו עָלָיו בַּשָּׁמַיִם יַרְעֵם יְהוָה יָדִין אַפְסֵי־אָרֶץ וְיִתֶּן־עֹז לְמַלְכּוֺ וְיָרֵם קֶרֶן מְשִׁיחוֺ,CBH
1 Sam 2:11,וַיֵּלֶךְ אֶלְקָנָה הָרָמָתָה עַל־בֵּיתוֺ וְהַנַּעַר הָיָה מְשָׁרֵת אֶת־יְהוָה אֶת־פְּנֵי עֵלִי הַכֹּהֵן,CBH
1 Sam 2:12,וּבְנֵי עֵלִי בְּנֵי בְלִיָּעַל לֹא יָדְעוּ אֶת־יְהוָה,CBH
1 Sam 2:13,וּמִשְׁפַּט הַכֹּהֲנִים אֶת־הָעָם כָּל־אִישׁ זֹבֵחַ זֶבַח וּבָא נַעַר הַכֹּהֵן כְּבַשֵּׁל הַבָּשָׂר וְהַמַּזְלֵג שְׁלֹשׁ־הַשִּׁנַּיִם בְּיָדוֺ,CBH
1 Sam 2:14,וְהִכָּה בַכִּיּוֺר אוֺ בַדּוּד אוֺ בַקַּלַּחַת אוֺ בַפָּרוּר כֹּל אֲשֶׁר יַעֲלֶה הַמַּזְלֵג יִקַּח הַכֹּהֵן בּוֺ כָּכָה יַעֲשׂוּ לְכָל־יִשְׂרָאֵל הַבָּאִים שָׁם בְּשִׁלֹה,CBH
1 Sam 2:15,גַּם בְּטֶרֶם יַקְטִרוּן אֶת־הַחֵלֶב וּבָא נַעַר הַכֹּהֵן וְאָמַר לָאִישׁ הַזֹּבֵחַ תְּנָה בָשָׂר לִצְלוֺת לַכֹּהֵן וְלֹא־יִקַּח מִמְּךָ בָּשָׂר מְבֻשָּׁל כִּי אִם־חָי,CBH
1 Sam 2:16,וַיֹּאמֶר אֵלָיו הָאִישׁ קַטֵּר יַקְטִירוּן כַּיּוֺם הַחֵלֶב וְקַח־לְךָ כַּאֲשֶׁר תְּאַוֶּה נַפְשֶׁךָ וְאָמַר לֹא כִּי עַתָּה תִתֵּן וְאִם־לֹא לָקַחְתִּי בְחָזְקָה,CBH
1 Sam 2:17,וַתְּהִי חַטַּאת הַנְּעָרִים גְּדוֺלָה מְאֹד אֶת־פְּנֵי יְהוָה כִּי נִאֲצוּ הָאֲנָשִׁים אֵת מִנְחַת יְהוָה,CBH
1 Sam 2:18,וּשְׁמוּאֵל מְשָׁרֵת אֶת־פְּנֵי יְהוָה נַעַר חָגוּר אֵפוֺד בָּד,CBH
1 Sam 2:19,וּמְעִיל קָטֹן תַּעֲשֶׂה־לּוֺ אִמּוֺ וְהַעַלְתָה לוֺ מִיָּמִים יָמִימָה בַּעֲלוֺתָהּ אֶת־אִישָׁהּ לִזְבֹּחַ אֶת־זֶבַח הַיָּמִים,CBH
1 Sam 2:20,וּבֵרַךְ עֵלִי אֶת־אֶלְקָנָה וְאֶת־אִשְׁתּוֺ וְאָמַר יָשֵׂם יְהוָה לְךָ זֶרַע מִן־הָאִשָּׁה הַזֹּאת תַּחַת הַשְּׁאֵלָה אֲשֶׁר שָׁאַל לַיהוָה וְהָלְכוּ לִמְקֹמוֺ,CBH
1 Sam 2:21,כִּי־פָקַד יְהוָה אֶת־חַנָּה וַתַּהַר וַתֵּלֶד שְׁלֹשָׁה־בָנִים וּשְׁתֵּי בָנוֺת וַיִּגְדַּל הַנַּעַר שְׁמוּאֵל עִם־יְהוָה,CBH
1 Sam 2:22,וְעֵלִי זָקֵן מְאֹד וְשָׁמַע אֵת כָּל־אֲשֶׁר יַעֲשׂוּן בָּנָיו לְכָל־יִשְׂרָאֵל וְאֵת אֲשֶׁר־יִשְׁכְּבוּן אֶת־הַנָּשִׁים הַצֹּבְאוֺת פֶּתַח אֹהֶל מוֺעֵד,CBH
1 Sam 2:23,וַיֹּאמֶר לָהֶם לָמָּה תַעֲשׂוּן כַּדְּבָרִים הָאֵלֶּה אֲשֶׁר אָנֹכִי שֹׁמֵעַ אֶת־דִּבְרֵיכֶם רָעִים מֵאֵת כָּל־הָעָם אֵלֶּה,CBH
1 Sam 2:24,אַל בָּנָי כִּי לוֺא־טוֺבָה הַשְּׁמֻעָה אֲשֶׁר אָנֹכִי שֹׁמֵעַ מַעֲבִרִים עַם־יְהוָה,CBH
1 Sam 2:25,אִם־יֶחֱטָא אִישׁ לְאִישׁ וּפִלְלוֺ אֱלֹהִים וְאִם לַיהוָה יֶחֱטָא־אִישׁ מִי יִתְפַּלֶּל־לוֺ וְלֹא יִשְׁמְעוּ לְקוֺל אֲבִיהֶם כִּי־חָפֵץ יְהוָה לַהֲמִיתָם,CBH
1 Sam 2:26,וְהַנַּעַר שְׁמוּאֵל הֹלֵךְ וְגָדֵל וָטוֺב גַּם עִם־יְהוָה וְגַם עִם־אֲנָשִׁים,CBH
1 Sam 2:27,וַיָּבֹא אִישׁ־אֱלֹהִים אֶל־עֵלִי וַיֹּאמֶר אֵלָיו כֹּה אָמַר יְהוָה הֲנִגְלֹה נִגְלֵיתִי אֶל־בֵּית אָבִיךָ בִּהְיוֺתָם בְּמִצְרַיִם לְבֵית פַּרְעֹה,CBH
1 Sam 2:28,וּבָחֹר אֹתוֺ מִכָּל־שִׁבְטֵי יִשְׂרָאֵל לִי לְכֹהֵן לַעֲלוֺת עַל־מִזְבְּחִי לְהַקְטִיר קְטֹרֶת לָשֵׂאת אֵפוֺד לְפָנָי וָאֶתְּנָה לְבֵית אָבִיךָ אֶת־כָּל־אִשֵּׁי בְּנֵי יִשְׂרָאֵל,CBH
1 Sam 2:29,לָמָּה תִבְעֲטוּ בְּזִבְחִי וּבְמִנְחָתִי אֲשֶׁר צִוִּיתִי מָעוֺן וַתְּכַבֵּד אֶת־בָּנֶיךָ מִמֶּנִּי לְהַבְרִיאֲכֶם מֵרֵאשִׁית כָּל־מִנְחַת יִשְׂרָאֵל לְעַמִּי,CBH
1 Sam 2:30,לָכֵן נְאֻם־יְהוָה אֱלֹהֵי יִשְׂרָאֵל אָמוֺר אָמַרְתִּי בֵּיתְךָ וּבֵית אָבִיךָ יִתְהַלְּכוּ לְפָנַי עַד־עוֺלָם וְעַתָּה נְאֻם־יְהוָה חָלִילָה לִּי כִּי־מְכַבְּדַי אֲכַבֵּד וּבֹזַי יֵקָלּוּ,CBH
1 Sam 2:31,הִנֵּה יָמִים בָּאִים וְגָדַעְתִּי אֶת־זְרֹעֲךָ וְאֶת־זְרֹעַ בֵּית אָבִיךָ מִהְיוֺת זָקֵן בְּבֵיתֶךָ,CBH
1 Sam 2:32,וְהִבַּטְתָּ צַר מָעוֺן בְּכֹל אֲשֶׁר־יֵיטִיב אֶת־יִשְׂרָאֵל וְלֹא־יִהְיֶה זָקֵן בְּבֵיתְךָ כָּל־הַיָּמִים,CBH
1 Sam 2:33,וְאִישׁ לֹא־אַכְרִית לְךָ מֵעִם מִזְבְּחִי לְכַלּוֺת אֶת־עֵינֶיךָ וְלַאֲדִיב אֶת־נַפְשֶׁךָ וְכָל־מַרְבִּית בֵּיתְךָ יָמוּתוּ אֲנָשִׁים,CBH
1 Sam 2:34,וְזֶה־לְּךָ הָאוֺת אֲשֶׁר יָבֹא אֶל־שְׁנֵי בָנֶיךָ אֶל־חָפְנִי וּפִינְחָס בְּיוֺם אֶחָד יָמוּתוּ שְׁנֵיהֶם,CBH
1 Sam 2:35,וַהֲקִימֹתִי לִי כֹּהֵן נֶאֱמָן כַּאֲשֶׁר בִּלְבָבִי וּבְנַפְשִׁי יַעֲשֶׂה וּבָנִיתִי לוֺ בַּיִת נֶאֱמָן וְהתְהַלֵּךְ לִפְנֵי־מְשִׁיחִי כָּל־הַיָּמִים,CBH
1 Sam 2:36,וְהָיָה כָּל־הַנּוֺתָר בְּבֵיתְךָ יָבוֺא לְהִשְׁתַּחֲוֹת לוֺ לַאֲגוֺרַת כֶּסֶף וְכִכַּר־לָחֶם וְאָמַר סְפָחֵנִי נָא אֶל־אַחַת הַכְּהֻנּוֺת לֶאֱכֹל פַּת־לָחֶם,CBH
1 Sam 3:1,וְהַנַּעַר שְׁמוּאֵל מְשָׁרֵת אֶת־יְהוָה לִפְנֵי עֵלִי וּדְבַר־יְהוָה הָיָה יָקָר בַּיָּמִים הָהֵם אֵין חָזוֺן נִפְרָץ,CBH
1 Sam 3:2,וַיְהִי בַּיּוֺם הַהוּא וְעֵלִי שֹׁכֵב בִּמְקֹמוֺ וְעֵינָיו הֵחֵלּוּ כֵהוֺת לֹא יוּכַל לִרְאוֺת,CBH
1 Sam 3:3,וְנֵר אֱלֹהִים טֶרֶם יִכְבֶּה וּשְׁמוּאֵל שֹׁכֵב בְּהֵיכַל יְהוָה אֲשֶׁר־שָׁם אֲרוֺן אֱלֹהִים,CBH
1 Sam 3:4,וַיִּקְרָא יְהוָה אֶל־שְׁמוּאֵל וַיֹּאמֶר הִנֵּנִי,CBH
1 Sam 3:5,וַיָּרָץ אֶל־עֵלִי וַיֹּאמֶר הִנְנִי כִּי־קָרָאתָ לִּי וַיֹּאמֶר לֹא־קָרָאתִי שׁוּב שְׁכָב וַיֵּלֶךְ וַיִּשְׁכָּב,CBH
1 Sam 3:6,וַיֹּסֶף יְהוָה קְרֹא עוֺד שְׁמוּאֵל וַיָּקָם שְׁמוּאֵל וַיֵּלֶךְ אֶל־עֵלִי וַיֹּאמֶר הִנְנִי כִּי קָרָאתָ לִי וַיֹּאמֶר לֹא־קָרָאתִי בְנִי שׁוּב שְׁכָב,CBH
1 Sam 3:7,וּשְׁמוּאֵל טֶרֶם יָדַע אֶת־יְהוָה וְטֶרֶם יִגָּלֶה אֵלָיו דְּבַר־יְהוָה,CBH
1 Sam 3:8,וַיֹּסֶף יְהוָה קְרֹא־שְׁמוּאֵל בַּשְּׁלִשִׁית וַיָּקָם וַיֵּלֶךְ אֶל־עֵלִי וַיֹּאמֶר הִנְנִי כִּי קָרָאתָ לִי וַיָּבֶן עֵלִי כִּי יְהוָה קֹרֵא לַנָּעַר,CBH
1 Sam 3:9,וַיֹּאמֶר עֵלִי לִשְׁמוּאֵל לֵךְ שְׁכָב וְהָיָה אִם־יִקְרָא אֵלֶיךָ וְאָמַרְתָּ דַּבֵּר יְהוָה כִּי שֹׁמֵעַ עַבְדֶּךָ וַיֵּלֶךְ שְׁמוּאֵל וַיִּשְׁכַּב בִּמְקוֺמוֺ,CBH
1 Sam 3:10,וַיָּבֹא יְהוָה וַיִּתְיַצַּב וַיִּקְרָא כְפַעַם־בְּפַעַם שְׁמוּאֵל שְׁמוּאֵל וַיֹּאמֶר שְׁמוּאֵל דַּבֵּר כִּי שֹׁמֵעַ עַבְדֶּךָ,CBH
1 Sam 3:11,וַיֹּאמֶר יְהוָה אֶל־שְׁמוּאֵל הִנֵּה אָנֹכִי עֹשֶׂה דָבָר בְּיִשְׂרָאֵל אֲשֶׁר כָּל־שֹׁמְעוֺ תְּצִלֶּינָה שְׁתֵּי אָזְנָיו,CBH
1 Sam 3:12,בַּיּוֺם הַהוּא אָקִים אֶל־עֵלִי אֵת כָּל־אֲשֶׁר דִּבַּרְתִּי אֶל־בֵּיתוֺ הָחֵל וְכַלֵּה,CBH
1 Sam 3:13,וְהִגַּדְתִּי לוֺ כִּי־שֹׁפֵט אֲנִי אֶת־בֵּיתוֺ עַד־עוֺלָם בַּעֲוֹן אֲשֶׁר־יָדַע כִּי־מְקַלְלִים לָהֶם בָּנָיו וְלֹא כִהָה בָּם,CBH
1 Sam 3:14,וְלָכֵן נִשְׁבַּעְתִּי לְבֵית עֵלִי אִם־יִתְכַּפֵּר עֲוֹן בֵּית־עֵלִי בְּזֶבַח וּבְמִנְחָה עַד־עוֺלָם,CBH
1 Sam 3:15,וַיִּשְׁכַּב שְׁמוּאֵל עַד־הַבֹּקֶר וַיִּפְתַּח אֶת־דַּלְתוֺת בֵּית־יְהוָה וּשְׁמוּאֵל יָרֵא מֵהַגִּיד אֶת־הַמַּרְאָה אֶל־עֵלִי,CBH
1 Sam 3:16,וַיִּקְרָא עֵלִי אֶת־שְׁמוּאֵל וַיֹּאמֶר שְׁמוּאֵל בְּנִי וַיֹּאמֶר הִנֵּנִי,CBH
1 Sam 3:17,וַיֹּאמֶר מָה הַדָּבָר אֲשֶׁר דִּבֶּר אֵלֶיךָ אַל־נָא תְכַחֵד מִמֶּנִּי כֹּה יַעֲשֶׂה־לְּךָ אֱלֹהִים וְכֹה יוֺסִיף אִם־תְּכַחֵד מִמֶּנִּי דָּבָר מִכָּל־הַדָּבָר אֲשֶׁר־דִּבֶּר אֵלֶיךָ,CBH
1 Sam 3:18,וַיַּגֶּד־לוֺ שְׁמוּאֵל אֶת־כָּל־הַדְּבָרִים וְלֹא כִחֵד מִמֶּנּוּ וַיֹּאמַר יְהוָה הוּא הַטּוֺב בְּעֵינָיו יַעֲשֶׂה,CBH
1 Sam 3:19,וַיִּגְדַּל שְׁמוּאֵל וַיהוָה הָיָה עִמּוֺ וְלֹא־הִפִּיל מִכָּל־דְּבָרָיו אָרְצָה,CBH
1 Sam 3:20,וַיֵּדַע כָּל־יִשְׂרָאֵל מִדָּן וְעַד־בְּאֵר שָׁבַע כִּי נֶאֱמָן שְׁמוּאֵל לְנָבִיא לַיהוָה,CBH
1 Sam 3:21,וַיֹּסֶף יְהוָה לְהֵרָאֹה בְשִׁלֹה כִּי־נִגְלָה יְהוָה אֶל־שְׁמוּאֵל בְּשִׁלוֺ בִּדְבַר יְהוָה,CBH
1 Sam 4:1,וַיְהִי דְבַר־שְׁמוּאֵל לְכָל־יִשְׂרָאֵל וַיֵּצֵא יִשְׂרָאֵל לִקְרַאת פְּלִשְׁתִּים לַמִּלְחָמָה וַיַּחֲנוּ עַל־הָאֶבֶן הָעֵזֶר וּפְלִשְׁתִּים חָנוּ בַאֲפֵק,CBH
1 Sam 4:2,וַיַּעַרְכוּ פְלִשְׁתִּים לִקְרַאת יִשְׂרָאֵל וַתִּטֹּשׁ הַמִּלְחָמָה וַיִּנָּגֶף יִשְׂרָאֵל לִפְנֵי פְלִשְׁתִּים וַיַּכּוּ בַמַּעֲרָכָה בַּשָּׂדֶה כְּאַרְבַּעַת אֲלָפִים אִישׁ,CBH
1 Sam 4:3,וַיָּבֹא הָעָם אֶל־הַמַּחֲנֶה וַיֹּאמְרוּ זִקְנֵי יִשְׂרָאֵל לָמָּה נְגָפָנוּ יְהוָה הַיּוֺם לִפְנֵי פְלִשְׁתִּים נִקְחָה אֵלֵינוּ מִשִּׁלֹה אֶת־אֲרוֺן בְּרִית יְהוָה וְיָבֹא בְקִרְבֵּנוּ וְיֹשִׁעֵנוּ מִכַּף אֹיְבֵינוּ,CBH
1 Sam 4:4,וַיִּשְׁלַח הָעָם שִׁלֹה וַיִּשְׂאוּ מִשָּׁם אֵת אֲרוֺן בְּרִית־יְהוָה צְבָאוֺת יֹשֵׁב הַכְּרֻבִים וְשָׁם שְׁנֵי בְנֵי־עֵלִי עִם־אֲרוֺן בְּרִית הָאֱלֹהִים חָפְנִי וּפִינְחָס,CBH
1 Sam 4:5,וַיְהִי כְּבוֺא אֲרוֺן בְּרִית־יְהוָה אֶל־הַמַּחֲנֶה וַיָּרִעוּ כָל־יִשְׂרָאֵל תְּרוּעָה גְדוֺלָה וַתֵּהֹם הָאָרֶץ,CBH
1 Sam 4:6,וַיִּשְׁמְעוּ פְלִשְׁתִּים אֶת־קוֺל הַתְּרוּעָה וַיֹּאמְרוּ מֶה קוֺל הַתְּרוּעָה הַגְּדוֺלָה הַזֹּאת בְּמַחֲנֵה הָעִבְרִים וַיֵּדְעוּ כִּי אֲרוֺן יְהוָה בָּא אֶל־הַמַּחֲנֶה,CBH
1 Sam 4:7,וַיִּרְאוּ הַפְּלִשְׁתִּים כִּי אָמְרוּ בָּא אֱלֹהִים אֶל־הַמַּחֲנֶה וַיֹּאמְרוּ אוֺי לָנוּ כִּי לֹא הָיְתָה כָּזֹאת אֶתְמוֺל שִׁלְשֹׁם,CBH
1 Sam 4:8,אוֺי לָנוּ מִי יַצִּילֵנוּ מִיַּד הָאֱלֹהִים הָאַדִּירִים הָאֵלֶּה אֵלֶּה הֵם הָאֱלֹהִים הַמַּכִּים אֶת־מִצְרַיִם בְּכָל־מַכָּה בַּמִּדְבָּר,CBH
1 Sam 4:9,הִתְחַזְּקוּ וִהְיוּ לַאֲנָשִׁים פְּלִשְׁתִּים פֶּן תַּעַבְדוּ לָעִבְרִים כַּאֲשֶׁר עָבְדוּ לָכֶם וִהְיִיתֶם לַאֲנָשִׁים וְנִלְחַמְתֶּם,CBH
1 Sam 4:10,וַיִּלָּחֲמוּ פְלִשְׁתִּים וַיִּנָּגֶף יִשְׂרָאֵל וַיָּנֻסוּ אִישׁ לְאֹהָלָיו וַתְּהִי הַמַּכָּה גְּדוֺלָה מְאֹד וַיִּפֹּל מִיִּשְׂרָאֵל שְׁלֹשִׁים אֶלֶף רַגְלִי,CBH
1 Sam 4:11,וַאֲרוֺן אֱלֹהִים נִלְקָח וּשְׁנֵי בְנֵי־עֵלִי מֵתוּ חָפְנִי וּפִינְחָס,CBH
1 Sam 4:12,וַיָּרָץ אִישׁ־בִּנְיָמִן מֵהַמַּעֲרָכָה וַיָּבֹא שִׁלֹה בַּיּוֺם הַהוּא וּמַדָּיו קְרֻעִים וַאֲדָמָה עַל־רֹאשׁוֺ,CBH
1 Sam 4:13,וַיָּבוֺא וְהִנֵּה עֵלִי יֹשֵׁב עַל־הַכִּסֵּא יַד דֶּרֶךְ מְצַפֶּה כִּי־הָיָה לִבּוֺ חָרֵד עַל אֲרוֺן הָאֱלֹהִים וְהָאִישׁ בָּא לְהַגִּיד בָּעִיר וַתִּזְעַק כָּל־הָעִיר,CBH
1 Sam 4:14,וַיִּשְׁמַע עֵלִי אֶת־קוֺל הַצְּעָקָה וַיֹּאמֶר מֶה קוֺל הֶהָמוֺן הַזֶּה וְהָאִישׁ מִהַר וַיָּבֹא וַיַּגֵּד לְעֵלִי,CBH
1 Sam 4:15,וְעֵלִי בֶּן־תִּשְׁעִים וּשְׁמֹנֶה שָׁנָה וְעֵינָיו קָמָה וְלֹא יָכוֺל לִרְאוֺת,CBH
1 Sam 4:16,וַיֹּאמֶר הָאִישׁ אֶל־עֵלִי אָנֹכִי הַבָּא מִן־הַמַּעֲרָכָה וַאֲנִי מִן־הַמַּעֲרָכָה נַסְתִּי הַיּוֺם וַיֹּאמֶר מֶה־הָיָה הַדָּבָר בְּנִי,CBH
1 Sam 4:17,וַיַּעַן הַמְבַשֵּׂר וַיֹּאמֶר נָס יִשְׂרָאֵל לִפְנֵי פְלִשְׁתִּים וְגַם מַגֵּפָה גְדוֺלָה הָיְתָה בָעָם וְגַם־שְׁנֵי בָנֶיךָ מֵתוּ חָפְנִי וּפִינְחָס וַאֲרוֺן הָאֱלֹהִים נִלְקָחָה,CBH
1 Sam 4:18,וַיְהִי כְּהַזְכִּירוֺ אֶת־אֲרוֺן הָאֱלֹהִים וַיִּפֹּל מֵעַל־הַכִּסֵּא אֲחֹרַנִּית בְּעַד יַד הַשַּׁעַר וַתִּשָּׁבֵר מַפְרַקְתּוֺ וַיָּמֹת כִּי־זָקֵן הָאִישׁ וְכָבֵד וְהוּא שָׁפַט אֶת־יִשְׂרָאֵל אַרְבָּעִים שָׁנָה,CBH
1 Sam 4:19,וְכַלָּתוֺ אֵשֶׁת־פִּינְחָס הָרָה לָלַת וַתִּשְׁמַע אֶת־הַשְּׁמֻעָה אֶל־הִלָּקַח אֲרוֺן הָאֱלֹהִים וּמֵת חָמִיהָ וְאִישָׁהּ וַתִּכְרַע וַתֵּלֶד כִּי־נֶהֶפְכוּ עָלֶיהָ צִרֶיהָ,CBH
1 Sam 4:20,וּכְעֵת מוּתָהּ וַתְּדַבֵּרְנָה הַנִּצָּבוֺת עָלֶיהָ אַל־תִּירְאִי כִּי בֵן יָלָדְתְּ וְלֹא עָנְתָה וְלֹא־שָׁתָה לִבָּהּ,CBH
1 Sam 4:21,וַתִּקְרָא לַנַּעַר אִי־כָבוֺד לֵאמֹר גָּלָה כָבוֺד מִיִּשְׂרָאֵל אֶל־הִלָּקַח אֲרוֺן הָאֱלֹהִים וְאֶל־חָמִיהָ וְאִישָׁהּ,CBH
1 Sam 4:22,וַתֹּאמֶר גָּלָה כָבוֺד מִיִּשְׂרָאֵל כִּי נִלְקַח אֲרוֺן הָאֱלֹהִים,CBH
1 Sam 5:1,וּפְלִשְׁתִּים לָקְחוּ אֵת אֲרוֺן הָאֱלֹהִים וַיְבִאֻהוּ מֵאֶבֶן הָעֵזֶר אַשְׁדּוֺדָה,CBH
1 Sam 5:2,וַיִּקְחוּ פְלִשְׁתִּים אֶת־אֲרוֺן הָאֱלֹהִים וַיָּבִיאוּ אֹתוֺ בֵּית דָּגוֺן וַיַּצִּיגוּ אֹתוֺ אֵצֶל דָּגוֺן,CBH
1 Sam 5:3,וַיַּשְׁכִּמוּ אַשְׁדּוֺדִים מִמָּחֳרָת וְהִנֵּה דָגוֺן נֹפֵל לְפָנָיו אַרְצָה לִפְנֵי אֲרוֺן יְהוָה וַיִּקְחוּ אֶת־דָּגוֺן וַיָּשִׁבוּ אֹתוֺ לִמְקוֺמוֺ,CBH
1 Sam 5:4,וַיַּשְׁכִּמוּ בַבֹּקֶר מִמָּחֳרָת וְהִנֵּה דָגוֺן נֹפֵל לְפָנָיו אַרְצָה לִפְנֵי אֲרוֺן יְהוָה וְרֹאשׁ דָּגוֺן וּשְׁתֵּי כַּפּוֺת יָדָיו כְּרֻתוֺת אֶל־הַמִּפְתָּן רַק דָּגוֺן נִשְׁאַר עָלָיו,CBH
1 Sam 5:5,עַל־כֵּן לֹא־יִדְרְכוּ כֹהֲנֵי דָגוֺן וְכָל־הַבָּאִים בֵּית־דָּגוֺן עַל־מִפְתַּן דָּגוֺן בְּאַשְׁדּוֺד עַד הַיּוֺם הַזֶּה,CBH
1 Sam 5:6,וַתִּכְבַּד יַד־יְהוָה אֶל־הָאַשְׁדּוֺדִים וַיְשִׁמֵּם וַיַּךְ אֹתָם בַּטְּחֹרִים אֶת־אַשְׁדּוֺד וְאֶת־גְּבוּלֶיהָ,CBH
1 Sam 5:7,וַיִּרְאוּ אַנְשֵׁי־אַשְׁדּוֺד כִּי־כֵן וְאָמְרוּ לֹא־יֵשֵׁב אֲרוֺן אֱלֹהֵי יִשְׂרָאֵל עִמָּנוּ כִּי־קָשְׁתָה יָדוֺ עָלֵינוּ וְעַל דָּגוֺן אֱלֹהֵינוּ,CBH
1 Sam 5:8,וַיִּשְׁלְחוּ וַיַּאַסְפוּ אֶת־כָּל־סַרְנֵי פְלִשְׁתִּים אֲלֵיהֶם וַיֹּאמְרוּ מַה־נַּעֲשֶׂה לַאֲרוֺן אֱלֹהֵי יִשְׂרָאֵל וַיֹּאמְרוּ גַּת יִסֹּב אֲרוֺן אֱלֹהֵי יִשְׂרָאֵל וַיַּסֵּבּוּ אֶת־אֲרוֺן אֱלֹהֵי יִשְׂרָאֵל,CBH
1 Sam 5:9,וַיְהִי אַחֲרֵי הֵסַבּוּ אֹתוֺ וַתְּהִי יַד־יְהוָה בָּעִיר מְהוּמָה גְּדוֺלָה מְאֹד וַיַּךְ אֶת־אַנְשֵׁי הָעִיר מִקָּטֹן וְעַד־גָּדוֺל וַיִּשָּׂתְרוּ לָהֶם טְחֹרִים,CBH
1 Sam 5:10,וַיְשַׁלְּחוּ אֶת־אֲרוֺן הָאֱלֹהִים עֶקְרוֺן וַיְהִי כְּבוֺא אֲרוֺן הָאֱלֹהִים עֶקְרוֺן וַיִּזְעֲקוּ הָעֶקְרֹנִים לֵאמֹר הֵסַבּוּ אֵלַי אֶת־אֲרוֺן אֱלֹהֵי יִשְׂרָאֵל לַהֲמִיתֵנִי וְאֶת־עַמִּי,CBH
1 Sam 5:11,וַיִּשְׁלְחוּ וַיַּאַסְפוּ אֶת־כָּל־סַרְנֵי פְלִשְׁתִּים וַיֹּאמְרוּ שַׁלְּחוּ אֶת־אֲרוֺן אֱלֹהֵי יִשְׂרָאֵל וְיָשֹׁב לִמְקֹמוֺ וְלֹא־יָמִית אֹתִי וְאֶת־עַמִּי כִּי־הָיְתָה מְהוּמַת־מָוֶת בְּכָל־הָעִיר כָּבְדָה מְאֹד יַד הָאֱלֹהִים שָׁם,CBH
1 Sam 5:12,וְהָאֲנָשִׁים אֲשֶׁר לֹא־מֵתוּ הֻכּוּ בַּטְּחֹרִים וַתַּעַל שַׁוְעַת הָעִיר הַשָּׁמָיִם,CBH
1 Sam 6:1,וַיְהִי אֲרוֺן־יְהוָה בִּשְׂדֵה פְלִשְׁתִּים שִׁבְעָה חֳדָשִׁים,CBH
1 Sam 6:2,וַיִּקְרְאוּ פְלִשְׁתִּים לַכֹּהֲנִים וְלַקֹּסְמִים לֵאמֹר מַה־נַּעֲשֶׂה לַאֲרוֺן יְהוָה הוֺדִעֻנוּ בַּמֶּה נְשַׁלְּחֶנּוּ לִמְקוֺמוֺ,CBH
1 Sam 6:3,וַיֹּאמְרוּ אִם־מְשַׁלְּחִים אֶת־אֲרוֺן אֱלֹהֵי יִשְׂרָאֵל אַל־תְּשַׁלְּחוּ אֹתוֺ רֵיקָם כִּי־הָשֵׁב תָּשִׁיבוּ לוֺ אָשָׁם אָז תֵּרָפְאוּ וְנוֺדַע לָכֶם לָמָּה לֹא־תָסוּר יָדוֺ מִכֶּם,CBH
1 Sam 6:4,וַיֹּאמְרוּ מָה הָאָשָׁם אֲשֶׁר נָשִׁיב לוֺ וַיֹּאמְרוּ מִסְפַּר סַרְנֵי פְלִשְׁתִּים חֲמִשָּׁה טְחֹרֵי זָהָב וַחֲמִשָּׁה עַכְבְּרֵי זָהָב כִּי־מַגֵּפָה אַחַת לְכֻלָּם וּלְסַרְנֵיכֶם,CBH
1 Sam 6:5,וַעֲשִׂיתֶם צַלְמֵי טְחֹרֵיכֶם וְצַלְמֵי עַכְבְּרֵיכֶם הַמַּשְׁחִיתִם אֶת־הָאָרֶץ וּנְתַתֶּם לֵאלֹהֵי יִשְׂרָאֵל כָּבוֺד אוּלַי יָקֵל אֶת־יָדוֺ מֵעֲלֵיכֶם וּמֵעַל אֱלֹהֵיכֶם וּמֵעַל אַרְצְכֶם,CBH
1 Sam 6:6,וְלָמָּה תְכַבְּדוּ אֶת־לְבַבְכֶם כַּאֲשֶׁר כִּבְּדוּ מִצְרַיִם וּפַרְעֹה אֶת־לִבָּם הֲלוֺא כַּאֲשֶׁר הִתְעַלֵּל בָּהֶם וַיְשַׁלְּחוּם וַיֵּלֵכוּ,CBH
1 Sam 6:7,וְעַתָּה קְחוּ וַעֲשׂוּ עֲגָלָה חֲדָשָׁה אֶחָת וּשְׁתֵּי פָרוֺת עָלוֺת אֲשֶׁר לֹא־עָלָה עֲלֵיהֶם עֹל וַאֲסַרְתֶּם אֶת־הַפָּרוֺת בָּעֲגָלָה וַהֲשֵׁיבֹתֶם בְּנֵיהֶם מֵאַחֲרֵיהֶם הַבָּיְתָה,CBH
1 Sam 6:8,וּלְקַחְתֶּם אֶת־אֲרוֺן יְהוָה וּנְתַתֶּם אֹתוֺ אֶל־הָעֲגָלָה וְאֵת כְּלֵי הַזָּהָב אֲשֶׁר הֲשֵׁבֹתֶם לוֺ אָשָׁם תָּשִׂימוּ בָאַרְגַּז מִצִּדּוֺ וְשִׁלַּחְתֶּם אֹתוֺ וְהָלָךְ,CBH
1 Sam 6:9,וּרְאִיתֶם אִם־דֶּרֶךְ גְּבוּלוֺ יַעֲלֶה בֵּית שֶׁמֶשׁ הוּא עָשָׂה לָנוּ אֶת־הָרָעָה הַגְּדוֺלָה הַזֹּאת וְאִם־לֹא וְיָדַעְנוּ כִּי לֹא יָדוֺ נָגְעָה בָּנוּ מִקְרֶה הוּא הָיָה לָנוּ,CBH
1 Sam 6:10,וַיַּעֲשׂוּ הָאֲנָשִׁים כֵּן וַיִּקְחוּ שְׁתֵּי פָרוֺת עָלוֺת וַיַּאַסְרוּם בָּעֲגָלָה וְאֶת־בְּנֵיהֶם כָּלוּ בַבָּיִת,CBH
1 Sam 6:11,וַיָּשִׂמוּ אֶת־אֲרוֺן יְהוָה אֶל־הָעֲגָלָה וְאֵת הָאַרְגַּז וְאֵת עַכְבְּרֵי הַזָּהָב וְאֵת צַלְמֵי טְחֹרֵיהֶם,CBH
1 Sam 6:12,וַיִשַּׁרְנָה הַפָּרוֺת בַּדֶּרֶךְ עַל־דֶּרֶךְ בֵּית שֶׁמֶשׁ בִּמְסִלָּה אַחַת הָלְכוּ הָלֹךְ וְגָעוֺ וְלֹא־סָרוּ יָמִין וּשְׂמֹאול וְסַרְנֵי פְלִשְׁתִּים הֹלְכִים אַחֲרֵיהֶם עַד־גְּבוּל בֵּית שָׁמֶשׁ,CBH
1 Sam 6:13,וּבֵית שֶׁמֶשׁ קֹצְרִים קְצִיר־חִטִּים בָּעֵמֶק וַיִּשְׂאוּ אֶת־עֵינֵיהֶם וַיִּרְאוּ אֶת־הָאָרוֺן וַיִּשְׂמְחוּ לִרְאוֺת,CBH
1 Sam 6:14,וְהָעֲגָלָה בָּאָה אֶל־שְׂדֵה יְהוֺשֻׁעַ בֵּית־הַשִּׁמְשִׁי וַתַּעֲמֹד שָׁם וְשָׁם אֶבֶן גְּדוֺלָה וַיְבַקְּעוּ אֶת־עֲצֵי הָעֲגָלָה וְאֶת־הַפָּרוֺת הֶעֱלוּ עֹלָה לַיהוָה,CBH
1 Sam 6:15,וְהַלְוִיִּם הוֺרִידוּ אֶת־אֲרוֺן יְהוָה וְאֶת־הָאַרְגַּז אֲשֶׁר־אִתּוֺ אֲשֶׁר־בּוֺ כְלֵי־זָהָב וַיָּשִׂמוּ אֶל־הָאֶבֶן הַגְּדוֺלָה וְאַנְשֵׁי בֵית־שֶׁמֶשׁ הֶעֱלוּ עֹלוֺת וַיִּזְבְּחוּ זְבָחִים בַּיּוֺם הַהוּא לַיהוָה,CBH
1 Sam 6:16,וַחֲמִשָּׁה סַרְנֵי־פְלִשְׁתִּים רָאוּ וַיָּשֻׁבוּ עֶקְרוֺן בַּיּוֺם הַהוּא,CBH
1 Sam 6:17,וְאֵלֶּה טְחֹרֵי הַזָּהָב אֲשֶׁר הֵשִׁיבוּ פְלִשְׁתִּים אָשָׁם לַיהוָה לְאַשְׁדּוֺד אֶחָד לְעַזָּה אֶחָד לְאַשְׁקְלוֺן אֶחָד לְגַת אֶחָד לְעֶקְרוֺן אֶחָד,CBH
1 Sam 6:18,וְעַכְבְּרֵי הַזָּהָב מִסְפַּר כָּל־עָרֵי פְלִשְׁתִּים לַחֲמֵשֶׁת הַסְּרָנִים מֵעִיר מִבְצָר וְעַד כֹּפֶר הַפְּרָזִי וְעַד אָבֵל הַגְּדוֺלָה אֲשֶׁר הִנִּיחוּ עָלֶיהָ אֵת אֲרוֺן יְהוָה עַד הַיּוֺם הַזֶּה בִּשְׂדֵה יְהוֺשֻׁעַ בֵּית־הַשִּׁמְשִׁי,CBH
1 Sam 6:19,וַיַּךְ בְּאַנְשֵׁי בֵית־שֶׁמֶשׁ כִּי רָאוּ בַּאֲרוֺן יְהוָה וַיַּךְ בָּעָם שִׁבְעִים אִישׁ חֲמִשִּׁים אֶלֶף אִישׁ וַיִּתְאַבְּלוּ הָעָם כִּי־הִכָּה יְהוָה בָּעָם מַכָּה גְדוֺלָה,CBH
1 Sam 6:20,וַיֹּאמְרוּ אַנְשֵׁי בֵית־שֶׁמֶשׁ מִי יוּכַל לַעֲמֹד לִפְנֵי יְהוָה הָאֱלֹהִים הַקָּדוֺשׁ הַזֶּה וְאֶל־מִי יַעֲלֶה מֵעָלֵינוּ,CBH
1 Sam 6:21,וַיִּשְׁלְחוּ מַלְאָכִים אֶל־יוֺשְׁבֵי קִרְיַת־יְעָרִים לֵאמֹר הֵשִׁבוּ פְלִשְׁתִּים אֶת־אֲרוֺן יְהוָה רְדוּ הַעֲלוּ אֹתוֺ אֲלֵיכֶם,CBH
1 Sam 7:1,וַיָּבֹאוּ אַנְשֵׁי קִרְיַת יְעָרִים וַיַּעֲלוּ אֶת־אֲרוֺן יְהוָה וַיָּבִאוּ אֹתוֺ אֶל־בֵּית אֲבִינָדָב בַּגִּבְעָה וְאֶת־אֶלְעָזָר בְּנוֺ קִדְּשׁוּ לִשְׁמֹר אֶת־אֲרוֺן יְהוָה,CBH
1 Sam 7:2,וַיְהִי מִיּוֺם שֶׁבֶת הָאָרוֺן בְּקִרְיַת יְעָרִים וַיִּרְבּוּ הַיָּמִים וַיִּהְיוּ עֶשְׂרִים שָׁנָה וַיִּנָּהוּ כָּל־בֵּית יִשְׂרָאֵל אַחֲרֵי יְהוָה,CBH
1 Sam 7:3,וַיֹּאמֶר שְׁמוּאֵל אֶל־כָּל־בֵּית יִשְׂרָאֵל לֵאמֹר אִם־בְּכָל־לְבַבְכֶם אַתֶּם שָׁבִים אֶל־יְהוָה הָסִירוּ אֶת־אֱלֹהֵי הַנֵּכָר מִתּוֺכְכֶם וְהָעַשְׁתָּרוֺת וְהָכִינוּ לְבַבְכֶם אֶל־יְהוָה וְעִבְדֻהוּ לְבַדּוֺ וְיַצֵּל אֶתְכֶם מִיַּד פְּלִשְׁתִּים,CBH
1 Sam 7:4,וַיָּסִירוּ בְּנֵי יִשְׂרָאֵל אֶת־הַבְּעָלִים וְאֶת־הָעַשְׁתָּרֹת וַיַּעַבְדוּ אֶת־יְהוָה לְבַדּוֺ,CBH
1 Sam 7:5,וַיֹּאמֶר שְׁמוּאֵל קִבְצוּ אֶת־כָּל־יִשְׂרָאֵל הַמִּצְפָּתָה וְאֶתְפַּלֵּל בַּעַדְכֶם אֶל־יְהוָה,CBH
1 Sam 7:6,וַיִּקָּבְצוּ הַמִּצְפָּתָה וַיִּשְׁאֲבוּ־מַיִם וַיִּשְׁפְּכוּ לִפְנֵי יְהוָה וַיָּצוּמוּ בַּיּוֺם הַהוּא וַיֹּאמְרוּ שָׁם חָטָאנוּ לַיהוָה וַיִּשְׁפֹּט שְׁמוּאֵל אֶת־בְּנֵי יִשְׂרָאֵל בַּמִּצְפָּה,CBH
1 Sam 7:7,וַיִּשְׁמְעוּ פְלִשְׁתִּים כִּי־הִתְקַבְּצוּ בְנֵי־יִשְׂרָאֵל הַמִּצְפָּתָה וַיַּעֲלוּ סַרְנֵי־פְלִשְׁתִּים אֶל־יִשְׂרָאֵל וַיִּשְׁמְעוּ בְּנֵי יִשְׂרָאֵל וַיִּרְאוּ מִפְּנֵי פְלִשְׁתִּים,CBH
1 Sam 7:8,וַיֹּאמְרוּ בְנֵי־יִשְׂרָאֵל אֶל־שְׁמוּאֵל אַל־תַּחֲרֵשׁ מִמֶּנּוּ מִזְּעֹק אֶל־יְהוָה אֱלֹהֵינוּ וְיֹשִׁעֵנוּ מִיַּד פְּלִשְׁתִּים,CBH
1 Sam 7:9,וַיִּקַּח שְׁמוּאֵל טְלֵה חָלָב אֶחָד וַיַּעֲלֵהוּ עוֺלָה כָּלִיל לַיהוָה וַיִּזְעַק שְׁמוּאֵל אֶל־יְהוָה בְּעַד יִשְׂרָאֵל וַיַּעֲנֵהוּ יְהוָה,CBH
1 Sam 7:10,וַיְהִי שְׁמוּאֵל מַעֲלֶה הָעוֺלָה וּפְלִשְׁתִּים נִגְּשׁוּ לַמִּלְחָמָה בְּיִשְׂרָאֵל וַיַּרְעֵם יְהוָה בְּקוֺל־גָּדוֺל בַּיּוֺם הַהוּא עַל־פְּלִשְׁתִּים וַיְהֻמֵּם וַיִּנָּגְפוּ לִפְנֵי יִשְׂרָאֵל,CBH
1 Sam 7:11,וַיֵּצְאוּ אַנְשֵׁי יִשְׂרָאֵל מִן־הַמִּצְפָּה וַיִּרְדְּפוּ אֶת־פְּלִשְׁתִּים וַיַּכּוּם עַד־מִתַּחַת לְבֵית כָּר,CBH
1 Sam 7:12,וַיִּקַּח שְׁמוּאֵל אֶבֶן אַחַת וַיָּשֶׂם בֵּין־הַמִּצְפָּה וּבֵין הַשֵּׁן וַיִּקְרָא אֶת־שְׁמָהּ אֶבֶן הָעָזֶר וַיֹּאמַר עַד־הֵנָּה עֲזָרָנוּ יְהוָה,CBH
1 Sam 7:13,וַיִּכָּנְעוּ הַפְּלִשְׁתִּים וְלֹא־יָסְפוּ עוֺד לָבוֺא בִּגְבוּל יִשְׂרָאֵל וַתְּהִי יַד־יְהוָה בַּפְּלִשְׁתִּים כֹּל יְמֵי שְׁמוּאֵל,CBH
1 Sam 7:14,וַתָּשֹׁבְנָה הֶעָרִים אֲשֶׁר לָקְחוּ־פְלִשְׁתִּים מֵאֵת יִשְׂרָאֵל לְיִשְׂרָאֵל מֵעֶקְרוֺן וְעַד־גַּת וְאֶת־גְּבוּלָן הִצִּיל יִשְׂרָאֵל מִיַּד פְּלִשְׁתִּים וַיְהִי שָׁלוֺם בֵּין יִשְׂרָאֵל וּבֵין הָאֱמֹרִי,CBH
1 Sam 7:15,וַיִּשְׁפֹּט שְׁמוּאֵל אֶת־יִשְׂרָאֵל כֹּל יְמֵי חַיָּיו,CBH
1 Sam 7:16,וְהָלַךְ מִדֵּי שָׁנָה בְּשָׁנָה וְסָבַב בֵּית־אֵל וְהַגִּלְגָּל וְהַמִּצְפָּה וְשָׁפַט אֶת־יִשְׂרָאֵל אֵת כָּל־הַמְּקוֺמוֺת הָאֵלֶּה,CBH
1 Sam 7:17,וּתְשֻׁבָתוֺ הָרָמָתָה כִּי־שָׁם בֵּיתוֺ וְשָׁם שָׁפָט אֶת־יִשְׂרָאֵל וַיִּבֶן־שָׁם מִזְבֵּחַ לַיהוָה,CBH
1 Sam 8:1,וַיְהִי כַּאֲשֶׁר זָקֵן שְׁמוּאֵל וַיָּשֶׂם אֶת־בָּנָיו שֹׁפְטִים לְיִשְׂרָאֵל,CBH
1 Sam 8:2,וַיְהִי שֶׁם־בְּנוֺ הַבְּכוֺר יוֺאֵל וְשֵׁם מִשְׁנֵהוּ אֲבִיָּה שֹׁפְטִים בִּבְאֵר שָׁבַע,CBH
1 Sam 8:3,וְלֹא־הָלְכוּ בָנָיו בִּדְרָכָיו וַיִּטּוּ אַחֲרֵי הַבָּצַע וַיִּקְחוּ־שֹׁחַד וַיַּטּוּ מִשְׁפָּט,CBH
1 Sam 8:4,וַיִּתְקַבְּצוּ כֹּל זִקְנֵי יִשְׂרָאֵל וַיָּבֹאוּ אֶל־שְׁמוּאֵל הָרָמָתָה,CBH
1 Sam 8:5,וַיֹּאמְרוּ אֵלָיו הִנֵּה אַתָּה זָקַנְתָּ וּבָנֶיךָ לֹא הָלְכוּ בִּדְרָכֶיךָ עַתָּה שִׂימָה־לָּנוּ מֶלֶךְ לְשָׁפְטֵנוּ כְּכָל־הַגּוֺיִם,CBH
1 Sam 8:6,וַיֵּרַע הַדָּבָר בְּעֵינֵי שְׁמוּאֵל כַּאֲשֶׁר אָמְרוּ תְּנָה־לָּנוּ מֶלֶךְ לְשָׁפְטֵנוּ וַיִּתְפַּלֵּל שְׁמוּאֵל אֶל־יְהוָה,CBH
1 Sam 8:7,וַיֹּאמֶר יְהוָה אֶל־שְׁמוּאֵל שְׁמַע בְּקוֺל הָעָם לְכֹל אֲשֶׁר־יֹאמְרוּ אֵלֶיךָ כִּי לֹא אֹתְךָ מָאָסוּ כִּי־אֹתִי מָאֲסוּ מִמְּלֹךְ עֲלֵיהֶם,CBH
1 Sam 8:8,כְּכָל־הַמַּעֲשִׂים אֲשֶׁר־עָשׂוּ מִיּוֺם הַעֲלֹתִי אֹתָם מִמִּצְרַיִם וְעַד־הַיּוֺם הַזֶּה וַיַּעַזְבֻנִי וַיַּעַבְדוּ אֱלֹהִים אֲחֵרִים כֵּן הֵמָּה עֹשִׂים גַּם־לָךְ,CBH
1 Sam 8:9,וְעַתָּה שְׁמַע בְּקוֺלָם אַךְ כִּי־הָעֵד תָּעִיד בָּהֶם וְהִגַּדְתָּ לָהֶם מִשְׁפַּט הַמֶּלֶךְ אֲשֶׁר יִמְלֹךְ עֲלֵיהֶם,CBH
1 Sam 8:10,וַיֹּאמֶר שְׁמוּאֵל אֵת כָּל־דִּבְרֵי יְהוָה אֶל־הָעָם הַשֹּׁאֲלִים מֵאִתּוֺ מֶלֶךְ,CBH
1 Sam 8:11,וַיֹּאמֶר זֶה יִהְיֶה מִשְׁפַּט הַמֶּלֶךְ אֲשֶׁר יִמְלֹךְ עֲלֵיכֶם אֶת־בְּנֵיכֶם יִקָּח וְשָׂם לוֺ בְּמֶרְכַּבְתּוֺ וּבְפָרָשָׁיו וְרָצוּ לִפְנֵי מֶרְכַּבְתּוֺ,CBH
1 Sam 8:12,וְלָשׂוּם לוֺ שָׂרֵי אֲלָפִים וְשָׂרֵי חֲמִשִּׁים וְלַחֲרֹשׁ חֲרִישׁוֺ וְלִקְצֹר קְצִירוֺ וְלַעֲשׂוֺת כְּלֵי־מִלְחַמְתּוֺ וּכְלֵי רִכְבּוֺ,CBH
1 Sam 8:13,וְאֶת־בְּנוֺתֵיכֶם יִקָּח לְרַקָּחוֺת וּלְטַבָּחוֺת וּלְאֹפוֺת,CBH
1 Sam 8:14,וְאֶת־שְׂדוֺתֵיכֶם וְאֶת־כַּרְמֵיכֶם וְזֵיתֵיכֶם הַטּוֺבִים יִקָּח וְנָתַן לַעֲבָדָיו,CBH
1 Sam 8:15,וְזַרְעֵיכֶם וְכַרְמֵיכֶם יַעְשֹׂר וְנָתַן לְסָרִיסָיו וְלַעֲבָדָיו,CBH
1 Sam 8:16,וְאֶת־עַבְדֵיכֶם וְאֶת־שִׁפְחוֺתֵיכֶם וְאֶת־בַּחוּרֵיכֶם הַטּוֺבִים וְאֶת־חֲמוֺרֵיכֶם יִקָּח וְעָשָׂה לִמְלַאכְתּוֺ,CBH
1 Sam 8:17,צֹאנְכֶם יַעְשֹׂר וְאַתֶּם תִּהְיוּ־לוֺ לַעֲבָדִים,CBH
1 Sam 8:18,וּזְעַקְתֶּם בַּיּוֺם הַהוּא מִלִּפְנֵי מַלְכְּכֶם אֲשֶׁר בְּחַרְתֶּם לָכֶם וְלֹא־יַעֲנֶה יְהוָה אֶתְכֶם בַּיּוֺם הַהוּא,CBH
1 Sam 8:19,וַיְמָאֲנוּ הָעָם לִשְׁמֹעַ בְּקוֺל שְׁמוּאֵל וַיֹּאמְרוּ לֹּא כִּי אִם־מֶלֶךְ יִהְיֶה עָלֵינוּ,CBH
1 Sam 8:20,וְהָיִינוּ גַם־אֲנַחְנוּ כְּכָל־הַגּוֺיִם וּשְׁפָטָנוּ מַלְכֵּנוּ וְיָצָא לְפָנֵינוּ וְנִלְחַם אֶת־מִלְחֲמֹתֵנוּ,CBH
1 Sam 8:21,וַיִּשְׁמַע שְׁמוּאֵל אֵת כָּל־דִּבְרֵי הָעָם וַיְדַבְּרֵם בְּאָזְנֵי יְהוָה,CBH
1 Sam 8:22,וַיֹּאמֶר יְהוָה אֶל־שְׁמוּאֵל שְׁמַע בְּקוֺלָם וְהִמְלַכְתָּ לָהֶם מֶלֶךְ וַיֹּאמֶר שְׁמוּאֵל אֶל־אַנְשֵׁי יִשְׂרָאֵל לְכוּ אִישׁ לְעִירוֺ,CBH
1 Sam 9:1,וַיְהִי־אִישׁ מִבִּנְיָמִין וּשְׁמוֺ קִישׁ בֶּן־אֲבִיאֵל בֶּן־צְרוֺר בֶּן־בְּכוֺרַת בֶּן־אֲפִיחַ בֶּן־אִישׁ יְמִינִי גִּבּוֺר חָיִל,CBH
1 Sam 9:2,וְלוֺ־הָיָה בֵן וּשְׁמוֺ שָׁאוּל בָּחוּר וָטוֺב וְאֵין אִישׁ מִבְּנֵי יִשְׂרָאֵל טוֺב מִמֶּנּוּ מִשִּׁכְמוֺ וָמַעְלָה גָּבֹהַּ מִכָּל־הָעָם,CBH
1 Sam 9:3,וַתֹּאבַדְנָה הָאֲתֹנוֺת לְקִישׁ אֲבִי שָׁאוּל וַיֹּאמֶר קִישׁ אֶל־שָׁאוּל בְּנוֺ קַח־נָא אִתְּךָ אֶת־אַחַד מֵהַנְּעָרִים וְקוּם לֵךְ בַּקֵּשׁ אֶת־הָאֲתֹנֹת,CBH
1 Sam 9:4,וַיַּעֲבֹר בְּהַר־אֶפְרַיִם וַיַּעֲבֹר בְּאֶרֶץ־שָׁלִשָׁה וְלֹא מָצָאוּ וַיַּעַבְרוּ בְאֶרֶץ־שַׁעֲלִים וָאַיִן וַיַּעֲבֹר בְּאֶרֶץ־יְמִינִי וְלֹא מָצָאוּ,CBH
1 Sam 9:5,הֵמָּה בָּאוּ בְּאֶרֶץ צוּף וְשָׁאוּל אָמַר לְנַעֲרוֺ אֲשֶׁר־עִמּוֺ לְכָה וְנָשׁוּבָה פֶּן־יֶחְדַּל אָבִי מִן־הָאֲתֹנוֺת וְדָאַג לָנוּ,CBH
1 Sam 9:6,וַיֹּאמֶר לוֺ הִנֵּה־נָא אִישׁ־אֱלֹהִים בָּעִיר הַזֹּאת וְהָאִישׁ נִכְבָּד כֹּל אֲשֶׁר־יְדַבֵּר בּוֺא יָבוֺא עַתָּה נֵלֲכָה שָּׁם אוּלַי יַגִּיד לָנוּ אֶת־דַּרְכֵּנוּ אֲשֶׁר־הָלַכְנוּ עָלֶיהָ,CBH
1 Sam 9:7,וַיֹּאמֶר שָׁאוּל לְנַעֲרוֺ וְהִנֵּה נֵלֵךְ וּמַה־נָּבִיא לָאִישׁ כִּי הַלֶּחֶם אָזַל מִכֵּלֵינוּ וּתְשׁוּרָה אֵין־לְהָבִיא לְאִישׁ הָאֱלֹהִים מָה אִתָּנוּ,CBH
1 Sam 9:8,וַיֹּסֶף הַנַּעַר לַעֲנוֺת אֶת־שָׁאוּל וַיֹּאמֶר הִנֵּה נִמְצָא בְיָדִי רֶבַע שֶׁקֶל כָּסֶף וְנָתַתִּי לְאִישׁ הָאֱלֹהִים וְהִגִּיד לָנוּ אֶת־דַּרְכֵּנוּ,CBH
1 Sam 9:9,לְפָנִים בְּיִשְׂרָאֵל כֹּה־אָמַר הָאִישׁ בְּלֶכְתּוֺ לִדְרוֺשׁ אֱלֹהִים לְכוּ וְנֵלְכָה עַד־הָרֹאֶה כִּי לַנָּבִיא הַיּוֺם יִקָּרֵא לְפָנִים הָרֹאֶה,CBH
1 Sam 9:10,וַיֹּאמֶר שָׁאוּל לְנַעֲרוֺ טוֺב דְּבָרְךָ לְכָה נֵלֵכָה וַיֵּלְכוּ אֶל־הָעִיר אֲשֶׁר־שָׁם אִישׁ הָאֱלֹהִים,CBH
1 Sam 9:11,הֵמָּה עֹלִים בְּמַעֲלֵה הָעִיר וְהֵמָּה מָצְאוּ נְעָרוֺת יֹצְאוֺת לִשְׁאֹב מָיִם וַיֹּאמְרוּ לָהֶן הֲיֵשׁ בָּזֶה הָרֹאֶה,CBH
1 Sam 9:12,וַתַּעֲנֶינָה אוֺתָם וַתֹּאמַרְנָה יֵּשׁ הִנֵּה לְפָנֶיךָ מַהֵר עַתָּה כִּי הַיּוֺם בָּא לָעִיר כִּי זֶבַח הַיּוֺם לָעָם בַּבָּמָה,CBH
1 Sam 9:13,כְּבֹאֲכֶם הָעִיר כֵּן תִּמְצְאוּן אֹתוֺ בְּטֶרֶם יַעֲלֶה הַבָּמָתָה לֶאֱכֹל כִּי לֹא־יֹאכַל הָעָם עַד־בֹּאוֺ כִּי־הוּא יְבָרֵךְ הַזֶּבַח אַחֲרֵי־כֵן יֹאכְלוּ הַקְּרֻאִים וְעַתָּה עֲלוּ כִּי־אֹתוֺ כְהַיּוֺם תִּמְצְאוּן אֹתוֺ,CBH
1 Sam 9:14,וַיַּעֲלוּ הָעִיר הֵמָּה בָּאִים בְּתוֺךְ הָעִיר וְהִנֵּה שְׁמוּאֵל יֹצֵא לִקְרָאתָם לַעֲלוֺת הַבָּמָה,CBH
1 Sam 9:15,וַיהוָה גָּלָה אֶת־אֹזֶן שְׁמוּאֵל יוֺם אֶחָד לִפְנֵי בוֺא־שָׁאוּל לֵאמֹר,CBH
1 Sam 9:16,כָּעֵת מָחָר אֶשְׁלַח אֵלֶיךָ אִישׁ מֵאֶרֶץ בִּנְיָמִן וּמְשַׁחְתּוֺ לְנָגִיד עַל־עַמִּי יִשְׂרָאֵל וְהוֺשִׁיעַ אֶת־עַמִּי מִיַּד פְּלִשְׁתִּים כִּי רָאִיתִי אֶת־עַמִּי כִּי בָּאָה צַעֲקָתוֺ אֵלָי,CBH
1 Sam 9:17,וּשְׁמוּאֵל רָאָה אֶת־שָׁאוּל וַיהוָה עָנָהוּ הִנֵּה הָאִישׁ אֲשֶׁר אָמַרְתִּי אֵלֶיךָ זֶה יַעְצֹר בְּעַמִּי,CBH
1 Sam 9:18,וַיִּגַּשׁ שָׁאוּל אֶת־שְׁמוּאֵל בְּתוֺךְ הַשָּׁעַר וַיֹּאמֶר הַגִּידָה־נָּא לִי אֵי־זֶה בֵּית הָרֹאֶה,CBH
1 Sam 9:19,וַיַּעַן שְׁמוּאֵל אֶת־שָׁאוּל וַיֹּאמֶר אָנֹכִי הָרֹאֶה עֲלֵה לְפָנַי הַבָּמָה וַאֲכַלְתֶּם עִמִּי הַיּוֺם וְשִׁלַּחְתִּיךָ בַבֹּקֶר וְכֹל אֲשֶׁר בִּלְבָבְךָ אַגִּיד לָךְ,CBH
1 Sam 9:20,וְלָאֲתֹנוֺת הָאֹבְדוֺת לְךָ הַיּוֺם שְׁלֹשֶׁת הַיָּמִים אַל־תָּשֶׂם אֶת־לִבְּךָ לָהֶם כִּי נִמְצָאוּ וּלְמִי כָּל־חֶמְדַּת יִשְׂרָאֵל הֲלוֺא לְךָ וּלְכֹל בֵּית אָבִיךָ,CBH
1 Sam 9:21,וַיַּעַן שָׁאוּל וַיֹּאמֶר הֲלוֺא בֶן־יְמִינִי אָנֹכִי מִקַּטַנֵּי שִׁבְטֵי יִשְׂרָאֵל וּמִשְׁפַּחְתִּי הַצְּעִרָה מִכָּל־מִשְׁפְּחוֺת שִׁבְטֵי בִנְיָמִן וְלָמָּה דִּבַּרְתָּ אֵלַי כַּדָּבָר הַזֶּה,CBH
1 Sam 9:22,וַיִּקַּח שְׁמוּאֵל אֶת־שָׁאוּל וְאֶת־נַעֲרוֺ וַיְבִיאֵם לִשְׁכָּתָה וַיִּתֵּן לָהֶם מָקוֺם בְּרֹאשׁ הַקְּרוּאִים וְהֵמָּה כִּשְׁלֹשִׁים אִישׁ,CBH
1 Sam 9:23,וַיֹּאמֶר שְׁמוּאֵל לַטַּבָּח תְּנָה אֶת־הַמָּנָה אֲשֶׁר נָתַתִּי לָךְ אֲשֶׁר אָמַרְתִּי אֵלֶיךָ שִׂים אֹתָהּ עִמָּךְ,CBH
1 Sam 9:24,וַיָּרֶם הַטַּבָּח אֶת־הַשּׁוֺק וְהֶעָלֶיהָ וַיָּשֶׂם לִפְנֵי שָׁאוּל וַיֹּאמֶר הִנֵּה הַנִּשְׁאָר שִׂים־לְפָנֶיךָ אֱכֹל כִּי לַמּוֺעֵד שָׁמוּר־לְךָ לֵאמֹר הָעָם קָרָאתִי וַיֹּאכַל שָׁאוּל עִם־שְׁמוּאֵל בַּיּוֺם הַהוּא,CBH
1 Sam 9:25,וַיֵּרְדוּ מֵהַבָּמָה הָעִיר וַיְדַבֵּר עִם־שָׁאוּל עַל־הַגָּג,CBH
1 Sam 9:26,וַיַּשְׁכִּמוּ וַיְהִי כַּעֲלוֺת הַשַּׁחַר וַיִּקְרָא שְׁמוּאֵל אֶל־שָׁאוּל הַגָּגָה לֵאמֹר קוּמָה וַאֲשַׁלְּחֶךָּ וַיָּקָם שָׁאוּל וַיֵּצְאוּ שְׁנֵיהֶם הוּא וּשְׁמוּאֵל הַחוּצָה,CBH
1 Sam 9:27,הֵמָּה יוֺרְדִים בִּקְצֵה הָעִיר וּשְׁמוּאֵל אָמַר אֶל־שָׁאוּל אֱמֹר לַנַּעַר וְיַעֲבֹר לְפָנֵינוּ וַיַּעֲבֹר וְאַתָּה עֲמֹד כַּיּוֺם וְאַשְׁמִיעֲךָ אֶת־דְּבַר אֱלֹהִים,CBH
1 Sam 10:1,וַיִּקַּח שְׁמוּאֵל אֶת־פַּךְ הַשֶּׁמֶן וַיִּצֹק עַל־רֹאשׁוֺ וַיִּשָּׁקֵהוּ וַיֹּאמֶר הֲלוֺא כִּי־מְשָׁחֲךָ יְהוָה עַל־נַחֲלָתוֺ לְנָגִיד,CBH
1 Sam 10:2,בְּלֶכְתְּךָ הַיּוֺם מֵעִמָּדִי וּמָצָאתָ שְׁנֵי אֲנָשִׁים עִם־קְבֻרַת רָחֵל בִּגְבוּל בִּנְיָמִן בְּצֶלְצַח וְאָמְרוּ אֵלֶיךָ נִמְצְאוּ הָאֲתֹנוֺת אֲשֶׁר הָלַכְתָּ לְבַקֵּשׁ וְהִנֵּה נָטַשׁ אָבִיךָ אֶת־דִּבְרֵי הָאֲתֹנוֺת וְדָאַג לָכֶם לֵאמֹר מָה אֶעֱשֶׂה לִבְנִי,CBH
1 Sam 10:3,וְחָלַפְתָּ מִשָּׁם וָהָלְאָה וּבָאתָ עַד־אֵלוֺן תָּבוֺר וּמְצָאוּךָ שָּׁם שְׁלֹשָׁה אֲנָשִׁים עֹלִים אֶל־הָאֱלֹהִים בֵּית־אֵל אֶחָד נֹשֵׂא שְׁלֹשָׁה גְדָיִים וְאֶחָד נֹשֵׂא שְׁלֹשֶׁת כִּכְּרוֺת לֶחֶם וְאֶחָד נֹשֵׂא נֵבֶל־יָיִן,CBH
1 Sam 10:4,וְשָׁאֲלוּ לְךָ לְשָׁלוֺם וְנָתְנוּ לְךָ שְׁתֵּי־לֶחֶם וְלָקַחְתָּ מִיָּדָם,CBH
1 Sam 10:5,אַחַר כֵּן תָּבוֺא גִּבְעַת הָאֱלֹהִים אֲשֶׁר־שָׁם נְצִבֵי פְלִשְׁתִּים וִיהִי כְבֹאֲךָ שָׁם הָעִיר וּפָגַעְתָּ חֶבֶל נְבִיאִים יֹרְדִים מֵהַבָּמָה וְלִפְנֵיהֶם נֵבֶל וְתֹף וְחָלִיל וְכִנּוֺר וְהֵמָּה מִתְנַבְּאִים,CBH
1 Sam 10:6,וְצָלְחָה עָלֶיךָ רוּחַ יְהוָה וְהִתְנַבִּיתָ עִמָּם וְנֶהְפַּכְתָּ לְאִישׁ אַחֵר,CBH
1 Sam 10:7,וְהָיָה כִּי תָבֹאנָה הָאֹתוֺת הָאֵלֶּה לָךְ עֲשֵׂה לְךָ אֲשֶׁר תִּמְצָא יָדֶךָ כִּי הָאֱלֹהִים עִמָּךְ,CBH
1 Sam 10:8,וְיָרַדְתָּ לְפָנַי הַגִּלְגָּל וְהִנֵּה אָנֹכִי יֹרֵד אֵלֶיךָ לְהַעֲלוֺת עֹלוֺת לִזְבֹּחַ זִבְחֵי שְׁלָמִים שִׁבְעַת יָמִים תּוֺחֵל עַד־בּוֺאִי אֵלֶיךָ וְהוֺדַעְתִּי לְךָ אֵת אֲשֶׁר תַּעֲשֶׂה,CBH
1 Sam 10:9,וְהָיָה כְּהַפְנֹתוֺ שִׁכְמוֺ לָלֶכֶת מֵעִם שְׁמוּאֵל וַיַּהֲפָךְ־לוֺ אֱלֹהִים לֵב אַחֵר וַיָּבֹאוּ כָּל־הָאֹתוֺת הָאֵלֶּה בַּיּוֺם הַהוּא,CBH
1 Sam 10:10,וַיָּבֹאוּ שָׁם הַגִּבְעָתָה וְהִנֵּה חֶבֶל־נְבִאִים לִקְרָאתוֺ וַתִּצְלַח עָלָיו רוּחַ אֱלֹהִים וַיִּתְנַבֵּא בְּתוֺכָם,CBH
1 Sam 10:11,וַיְהִי כָּל־יוֺדְעוֺ מֵאִתְּמוֺל שִׁלְשׁוֺם וַיִּרְאוּ וְהִנֵּה עִם־נְבִאִים נִבָּא וַיֹּאמֶר הָעָם אִישׁ אֶל־רֵעֵהוּ מַה־זֶּה הָיָה לְבֶן־קִישׁ הֲגַם שָׁאוּל בַּנְּבִיאִים,CBH
1 Sam 10:12,וַיַּעַן אִישׁ מִשָּׁם וַיֹּאמֶר וּמִי אֲבִיהֶם עַל־כֵּן הָיְתָה לְמָשָׁל הֲגַם שָׁאוּל בַּנְּבִאִים,CBH
1 Sam 10:13,וַיְכַל מֵהִתְנַבּוֺת וַיָּבֹא הַבָּמָה,CBH
1 Sam 10:14,וַיֹּאמֶר דּוֺד שָׁאוּל אֵלָיו וְאֶל־נַעֲרוֺ אָן הֲלַכְתֶּם וַיֹּאמֶר לְבַקֵּשׁ אֶת־הָאֲתֹנוֺת וַנִּרְאֶה כִי־אַיִן וַנָּבוֺא אֶל־שְׁמוּאֵל,CBH
1 Sam 10:15,וַיֹּאמֶר דּוֺד שָׁאוּל הַגִּידָה־נָּא לִי מָה־אָמַר לָכֶם שְׁמוּאֵל,CBH
1 Sam 10:16,וַיֹּאמֶר שָׁאוּל אֶל־דּוֺדוֺ הַגֵּד הִגִּיד לָנוּ כִּי נִמְצְאוּ הָאֲתֹנוֺת וְאֶת־דְּבַר הַמְּלוּכָה לֹא־הִגִּיד לוֺ אֲשֶׁר אָמַר שְׁמוּאֵל,CBH
1 Sam 10:17,וַיַּצְעֵק שְׁמוּאֵל אֶת־הָעָם אֶל־יְהוָה הַמִּצְפָּה,CBH
1 Sam 10:18,וַיֹּאמֶר אֶל־בְּנֵי יִשְׂרָאֵל כֹּה־אָמַר יְהוָה אֱלֹהֵי יִשְׂרָאֵל אָנֹכִי הֶעֱלֵיתִי אֶת־יִשְׂרָאֵל מִמִּצְרָיִם וָאַצִּיל אֶתְכֶם מִיַּד מִצְרַיִם וּמִיַּד כָּל־הַמַּמְלָכוֺת הַלֹּחֲצִים אֶתְכֶם,CBH
1 Sam 10:19,וְאַתֶּם הַיּוֺם מְאַסְתֶּם אֶת־אֱלֹהֵיכֶם אֲשֶׁר־הוּא מוֺשִׁיעַ לָכֶם מִכָּל־רָעוֺתֵיכֶם וְצָרֹתֵיכֶם וַתֹּאמְרוּ לוֺ כִּי־מֶלֶךְ תָּשִׂים עָלֵינוּ וְעַתָּה הִתְיַצְּבוּ לִפְנֵי יְהוָה לְשִׁבְטֵיכֶם וּלְאַלְפֵיכֶם,CBH
1 Sam 10:20,וַיַּקְרֵב שְׁמוּאֵל אֵת כָּל־שִׁבְטֵי יִשְׂרָאֵל וַיִּלָּכֵד שֵׁבֶט בִּנְיָמִן,CBH
1 Sam 10:21,וַיַּקְרֵב אֶת־שֵׁבֶט בִּנְיָמִן לְמְִפְּחֹתָיו וַתִּלָּכֵד מִשְׁפַּחַת הַמַּטְרִי וַיִּלָּכֵד שָׁאוּל בֶּן־קִישׁ וַיְבַקְשֻׁהוּ וְלֹא נִמְצָא,CBH
1 Sam 10:22,וַיִּשְׁאֲלוּ־עוֺד בַּיהוָה הֲבָא עוֺד הֲלֹם אִישׁ וַיֹּאמֶר יְהוָה הִנֵּה־הוּא נֶחְבָּא אֶל־הַכֵּלִים,CBH
1 Sam 10:23,וַיָּרֻצוּ וַיִּקָּחֻהוּ מִשָּׁם וַיִּתְיַצֵּב בְּתוֺךְ הָעָם וַיִּגְבַּהּ מִכָּל־הָעָם מִשִּׁכְמוֺ וָמָעְלָה,CBH
1 Sam 10:24,וַיֹּאמֶר שְׁמוּאֵל אֶל־כָּל־הָעָם הַרְּאִיתֶם אֲשֶׁר בָּחַר־בּוֺ יְהוָה כִּי אֵין כָּמֹהוּ בְּכָל־הָעָם וַיָּרִעוּ כָל־הָעָם וַיֹּאמְרוּ יְחִי הַמֶּלֶךְ,CBH
1 Sam 10:25,וַיְדַבֵּר שְׁמוּאֵל אֶל־הָעָם אֵת מִשְׁפַּט הַמְּלֻכָה וַיִּכְתֹּב בַּסֵּפֶר וַיַּנַּח לִפְנֵי יְהוָה וַיְשַׁלַּח שְׁמוּאֵל אֶת־כָּל־הָעָם אִישׁ לְבֵיתוֺ,CBH
1 Sam 10:26,וְגַם־שָׁאוּל הָלַךְ לְבֵיתוֺ גִּבְעָתָה וַיֵּלְכוּ עִמּוֺ הַחַיִל אֲשֶׁר־נָגַע אֱלֹהִים בְּלִבָּם,CBH
1 Sam 10:27,וּבְנֵי בְלִיַּעַל אָמְרוּ מַה־יֹּשִׁעֵנוּ זֶה וַיִּבְזֻהוּ וְלֹא־הֵבִיאוּ לוֺ מִנְחָה וַיְהִי כְּמַחֲרִישׁ,CBH
1 Sam 11:1,וַיַּעַל נָחָשׁ הָעַמּוֺנִי וַיִּחַן עַל־יָבֵשׁ גִּלְעָד וַיֹּאמְרוּ כָּל־אַנְשֵׁי יָבֵישׁ אֶל־נָחָשׁ כְּרָת־לָנוּ בְרִית וְנַעַבְדֶךָּ,CBH
1 Sam 11:2,וַיֹּאמֶר אֲלֵיהֶם נָחָשׁ הָעַמּוֺנִי בְּזֹאת אֶכְרֹת לָכֶם בִּנְקוֺר לָכֶם כָּל־עֵין יָמִין וְשַׂמְתִּיהָ חֶרְפָּה עַל־כָּל־יִשְׂרָאֵל,CBH
1 Sam 11:3,וַיֹּאמְרוּ אֵלָיו זִקְנֵי יָבֵישׁ הֶרֶף לָנוּ שִׁבְעַת יָמִים וְנִשְׁלְחָה מַלְאָכִים בְּכֹל גְּבוּל יִשְׂרָאֵל וְאִם־אֵין מוֺשִׁיעַ אֹתָנוּ וְיָצָאנוּ אֵלֶיךָ,CBH
1 Sam 11:4,וַיָּבֹאוּ הַמַּלְאָכִים גִּבְעַת שָׁאוּל וַיְדַבְּרוּ הַדְּבָרִים בְּאָזְנֵי הָעָם וַיִּשְׂאוּ כָל־הָעָם אֶת־קוֺלָם וַיִּבְכּוּ,CBH
1 Sam 11:5,וְהִנֵּה שָׁאוּל בָּא אַחֲרֵי הַבָּקָר מִן־הַשָּׂדֶה וַיֹּאמֶר שָׁאוּל מַה־לָּעָם כִּי יִבְכּוּ וַיְסַפְּרוּ־לוֺ אֶת־דִּבְרֵי אַנְשֵׁי יָבֵישׁ,CBH
1 Sam 11:6,וַתִּצְלַח רוּחַ־אֱלֹהִים עַל־שָׁאוּל כְָּמְעוֺ אֶת־הַדְּבָרִים הָאֵלֶּה וַיִּחַר אַפּוֺ מְאֹד,CBH
1 Sam 11:7,וַיִּקַּח צֶמֶד בָּקָר וַיְנַתְּחֵהוּ וַיְשַׁלַּח בְּכָל־גְּבוּל יִשְׂרָאֵל בְּיַד הַמַּלְאָכִים לֵאמֹר אֲשֶׁר אֵינֶנּוּ יֹצֵא אַחֲרֵי שָׁאוּל וְאַחַר שְׁמוּאֵל כֹּה יֵעָשֶׂה לִבְקָרוֺ וַיִּפֹּל פַּחַד־יְהוָה עַל־הָעָם וַיֵּצְאוּ כְּאִישׁ אֶחָד,CBH
1 Sam 11:8,וַיִּפְקְדֵם בְּבָזֶק וַיִּהְיוּ בְנֵי־יִשְׂרָאֵל שְׁלֹשׁ מֵאוֺת אֶלֶף וְאִישׁ יְהוּדָה שְׁלֹשִׁים אָלֶף,CBH
1 Sam 11:9,וַיֹּאמְרוּ לַמַּלְאָכִים הַבָּאִים כֹּה תֹאמְרוּן לְאִישׁ יָבֵישׁ גִּלְעָד מָחָר תִּהְיֶה־לָכֶם תְּשׁוּעָה כְּחֹם הַשָּׁמֶשׁ וַיָּבֹאוּ הַמַּלְאָכִים וַיַּגִּידוּ לְאַנְשֵׁי יָבֵישׁ וַיִּשְׂמָחוּ,CBH
1 Sam 11:10,וַיֹּאמְרוּ אַנְשֵׁי יָבֵישׁ מָחָר נֵצֵא אֲלֵיכֶם וַעֲשִׂיתֶם לָּנוּ כְּכָל־הַטּוֺב בְּעֵינֵיכֶם,CBH
1 Sam 11:11,וַיְהִי מִמָּחֳרָת וַיָּשֶׂם שָׁאוּל אֶת־הָעָם שְׁלֹשָׁה רָאשִׁים וַיָּבֹאוּ בְתוֺךְ־הַמַּחֲנֶה בְּאַשְׁמֹרֶת הַבֹּקֶר וַיַּכּוּ אֶת־עַמּוֺן עַד־חֹם הַיּוֺם וַיְהִי הַנִּשְׁאָרִים וַיָּפֻצוּ וְלֹא נִשְׁאֲרוּ־בָם שְׁנַיִם יָחַד,CBH
1 Sam 11:12,וַיֹּאמֶר הָעָם אֶל־שְׁמוּאֵל מִי הָאֹמֵר שָׁאוּל יִמְלֹךְ עָלֵינוּ תְּנוּ הָאֲנָשִׁים וּנְמִיתֵם,CBH
1 Sam 11:13,וַיֹּאמֶר שָׁאוּל לֹא־יוּמַת אִישׁ בַּיּוֺם הַזֶּה כִּי הַיּוֺם עָשָׂה־יְהוָה תְּשׁוּעָה בְּיִשְׂרָאֵל,CBH
1 Sam 11:14,וַיֹּאמֶר שְׁמוּאֵל אֶל־הָעָם לְכוּ וְנֵלְכָה הַגִּלְגָּל וּנְחַדֵּשׁ שָׁם הַמְּלוּכָה,CBH
1 Sam 11:15,וַיֵּלְכוּ כָל־הָעָם הַגִּלְגָּל וַיַּמְלִכוּ שָׁם אֶת־שָׁאוּל לִפְנֵי יְהוָה בַּגִּלְגָּל וַיִּזְבְּחוּ־שָׁם זְבָחִים שְׁלָמִים לִפְנֵי יְהוָה וַיִּשְׂמַח שָׁם שָׁאוּל וְכָל־אַנְשֵׁי יִשְׂרָאֵל עַד־מְאֹד,CBH
1 Sam 12:1,וַיֹּאמֶר שְׁמוּאֵל אֶל־כָּל־יִשְׂרָאֵל הִנֵּה שָׁמַעְתִּי בְקֹלְכֶם לְכֹל אֲשֶׁר־אֲמַרְתֶּם לִי וָאַמְלִיךְ עֲלֵיכֶם מֶלֶךְ,CBH
1 Sam 12:2,וְעַתָּה הִנֵּה הַמֶּלֶךְ מִתְהַלֵּךְ לִפְנֵיכֶם וַאֲנִי זָקַנְתִּי וָשַׂבְתִּי וּבָנַי הִנָּם אִתְּכֶם וַאֲנִי הִתְהַלַּכְתִּי לִפְנֵיכֶם מִנְּעֻרַי עַד־הַיּוֺם הַזֶּה,CBH
1 Sam 12:3,הִנְנִי עֲנוּ בִי נֶגֶד יְהוָה וְנֶגֶד מְשִׁיחוֺ אֶת־שׁוֺר מִי לָקַחְתִּי וַחֲמוֺר מִי לָקַחְתִּי וְאֶת־מִי עָשַׁקְתִּי אֶת־מִי רַצּוֺתִי וּמִיַּד־מִי לָקַחְתִּי כֹפֶר וְאַעְלִים עֵינַי בּוֺ וְאָשִׁיב לָכֶם,CBH
1 Sam 12:4,וַיֹּאמְרוּ לֹא עֲשַׁקְתָּנוּ וְלֹא רַצּוֺתָנוּ וְלֹא־לָקַחְתָּ מִיַּד־אִישׁ מְאוּמָה,CBH
1 Sam 12:5,וַיֹּאמֶר אֲלֵיהֶם עֵד יְהוָה בָּכֶם וְעֵד מְשִׁיחוֺ הַיּוֺם הַזֶּה כִּי לֹא מְצָאתֶם בְּיָדִי מְאוּמָה וַיֹּאמֶר עֵד,CBH
1 Sam 12:6,וַיֹּאמֶר שְׁמוּאֵל אֶל־הָעָם יְהוָה אֲשֶׁר עָשָׂה אֶת־מֹשֶׁה וְאֶת־אַהֲרֹן וַאֲשֶׁר הֶעֱלָה אֶת־אֲבֹתֵיכֶם מֵאֶרֶץ מִצְרָיִם,CBH
1 Sam 12:7,וְעַתָּה הִתְיַצְּבוּ וְאִשָּׁפְטָה אִתְּכֶם לִפְנֵי יְהוָה אֵת כָּל־צִדְקוֺת יְהוָה אֲשֶׁר־עָשָׂה אִתְּכֶם וְאֶת־אֲבוֺתֵיכֶם,CBH
1 Sam 12:8,כַּאֲשֶׁר־בָּא יַעֲקֹב מִצְרָיִם וַיִּזְעֲקוּ אֲבוֺתֵיכֶם אֶל־יְהוָה וַיִּשְׁלַח יְהוָה אֶת־מֹשֶׁה וְאֶת־אַהֲרֹן וַיּוֺצִיאוּ אֶת־אֲבֹתֵיכֶם מִמִּצְרַיִם וַיֹּשִׁבוּם בַּמָּקוֺם הַזֶּה,CBH
1 Sam 12:9,וַיִּשְׁכְּחוּ אֶת־יְהוָה אֱלֹהֵיהֶם וַיִּמְכֹּר אֹתָם בְּיַד סִיסְרָא שַׂר־צְבָא חָצוֺר וּבְיַד־פְּלִשְׁתִּים וּבְיַד מֶלֶךְ מוֺאָב וַיִּלָּחֲמוּ בָּם,CBH
1 Sam 12:10,וַיִּזְעֲקוּ אֶל־יְהוָה וַיֹּאמְרוּ חָטָאנוּ כִּי עָזַבְנוּ אֶת־יְהוָה וַנַּעֲבֹד אֶת־הַבְּעָלִים וְאֶת־הָעַשְׁתָּרוֺת וְעַתָּה הַצִּילֵנוּ מִיַּד אֹיְבֵינוּ וְנַעַבְדֶךָּ,CBH
1 Sam 12:11,וַיִּשְׁלַח יְהוָה אֶת־יְרֻבַּעַל וְאֶת־בְּדָן וְאֶת־יִפְתָּח וְאֶת־שְׁמוּאֵל וַיַּצֵּל אֶתְכֶם מִיַּד אֹיְבֵיכֶם מִסָּבִיב וַתֵּשְׁבוּ בֶּטַח,CBH
1 Sam 12:12,וַתִּרְאוּ כִּי־נָחָשׁ מֶלֶךְ בְּנֵי־עַמּוֺן בָּא עֲלֵיכֶם וַתֹּאמְרוּ לִי לֹא כִּי־מֶלֶךְ יִמְלֹךְ עָלֵינוּ וַיהוָה אֱלֹהֵיכֶם מַלְכְּכֶם,CBH
1 Sam 12:13,וְעַתָּה הִנֵּה הַמֶּלֶךְ אֲשֶׁר בְּחַרְתֶּם אֲשֶׁר שְׁאֶלְתֶּם וְהִנֵּה נָתַן יְהוָה עֲלֵיכֶם מֶלֶךְ,CBH
1 Sam 12:14,אִם־תִּירְאוּ אֶת־יְהוָה וַעֲבַדְתֶּם אֹתוֺ וּשְׁמַעְתֶּם בְּקֹלוֺ וְלֹא תַמְרוּ אֶת־פִּי יְהוָה וִהְיִתֶם גַּם־אַתֶּם וְגַם־הַמֶּלֶךְ אֲשֶׁר מָלַךְ עֲלֵיכֶם אַחַר יְהוָה אֱלֹהֵיכֶם,CBH
1 Sam 12:15,וְאִם־לֹא תִשְׁמְעוּ בְּקוֺל יְהוָה וּמְרִיתֶם אֶת־פִּי יְהוָה וְהָיְתָה יַד־יְהוָה בָּכֶם וּבַאֲבֹתֵיכֶם,CBH
1 Sam 12:16,גַּם־עַתָּה הִתְיַצְּבוּ וּרְאוּ אֶת־הַדָּבָר הַגָּדוֺל הַזֶּה אֲשֶׁר יְהוָה עֹשֶׂה לְעֵינֵיכֶם,CBH
1 Sam 12:17,הֲלוֺא קְצִיר־חִטִּים הַיּוֺם אֶקְרָא אֶל־יְהוָה וְיִתֵּן קֹלוֺת וּמָטָר וּדְעוּ וּרְאוּ כִּי־רָעַתְכֶם רַבָּה אֲשֶׁר עֲשִׂיתֶם בְּעֵינֵי יְהוָה לִשְׁאוֺל לָכֶם מֶלֶךְ,CBH
1 Sam 12:18,וַיִּקְרָא שְׁמוּאֵל אֶל־יְהוָה וַיִּתֵּן יְהוָה קֹלֹת וּמָטָר בַּיּוֺם הַהוּא וַיִּירָא כָל־הָעָם מְאֹד אֶת־יְהוָה וְאֶת־שְׁמוּאֵל,CBH
1 Sam 12:19,וַיֹּאמְרוּ כָל־הָעָם אֶל־שְׁמוּאֵל הִתְפַּלֵּל בְּעַד־עֲבָדֶיךָ אֶל־יְהוָה אֱלֹהֶיךָ וְאַל־נָמוּת כִּי־יָסַפְנוּ עַל־כָּל־חַטֹּאתֵינוּ רָעָה לִשְׁאֹל לָנוּ מֶלֶךְ,CBH
1 Sam 12:20,וַיֹּאמֶר שְׁמוּאֵל אֶל־הָעָם אַל־תִּירָאוּ אַתֶּם עֲשִׂיתֶם אֵת כָּל־הָרָעָה הַזֹּאת אַךְ אַל־תָּסוּרוּ מֵאַחֲרֵי יְהוָה וַעֲבַדְתֶּם אֶת־יְהוָה בְּכָל־לְבַבְכֶם,CBH
1 Sam 12:21,וְלֹא תָּסוּרוּ כִּי אַחֲרֵי הַתֹּהוּ אֲשֶׁר לֹא־יוֺעִילוּ וְלֹא יַצִּילוּ כִּי־תֹהוּ הֵמָּה,CBH
1 Sam 12:22,כִּי לֹא־יִטֹּשׁ יְהוָה אֶת־עַמּוֺ בַּעֲבוּר שְׁמוֺ הַגָּדוֺל כִּי הוֺאִיל יְהוָה לַעֲשׂוֺת אֶתְכֶם לוֺ לְעָם,CBH
1 Sam 12:23,גַּם אָנֹכִי חָלִילָה לִּי מֵחֲטֹא לַיהוָה מֵחֲדֹל לְהִתְפַּלֵּל בַּעַדְכֶם וְהוֺרֵיתִי אֶתְכֶם בְּדֶרֶךְ הַטּוֺבָה וְהַיְשָׁרָה,CBH
1 Sam 12:24,אַךְ יְראוּ אֶת־יְהוָה וַעֲבַדְתֶּם אֹתוֺ בֶּאֱמֶת בְּכָל־לְבַבְכֶם כִּי רְאוּ אֵת אֲשֶׁר־הִגְדִּל עִמָּכֶם,CBH
1 Sam 12:25,וְאִם־הָרֵעַ תָּרֵעוּ גַּם־אַתֶּם גַּם־מַלְכְּכֶם תִּסָּפוּ,CBH
1 Sam 13:1,בֶּן־שָׁנָה שָׁאוּל בְּמָלְכוֺ וּשְׁתֵּי שָׁנִים מָלַךְ עַל־יִשְׂרָאֵל,CBH
1 Sam 13:2,וַיִּבְחַר־לוֺ שָׁאוּל שְׁלֹשֶׁת אֲלָפִים מִיִּשְׂרָאֵל וַיִּהְיוּ עִם־שָׁאוּל אַלְפַּיִם בְּמִכְמָשׂ וּבְהַר בֵּית־אֵל וְאֶלֶף הָיוּ עִם־יוֺנָתָן בְּגִבְעַת בִּנְיָמִין וְיֶתֶר הָעָם שִׁלַּח אִישׁ לְאֹהָלָיו,CBH
1 Sam 13:3,וַיַּךְ יוֺנָתָן אֵת נְצִיב פְּלִשְׁתִּים אֲשֶׁר בְּגֶבַע וַיִּשְׁמְעוּ פְּלִשְׁתִּים וְשָׁאוּל תָּקַע בַּשּׁוֺפָר בְּכָל־הָאָרֶץ לֵאמֹר יִשְׁמְעוּ הָעִבְרִים,CBH
1 Sam 13:4,וְכָל־יִשְׂרָאֵל שָׁמְעוּ לֵאמֹר הִכָּה שָׁאוּל אֶת־נְצִיב פְּלִשְׁתִּים וְגַם־נִבְאַשׁ יִשְׂרָאֵל בַּפְּלִשְׁתִּים וַיִּצָּעֲקוּ הָעָם אַחֲרֵי שָׁאוּל הַגִּלְגָּל,CBH
1 Sam 13:5,וּפְלִשְׁתִּים נֶאֶסְפוּ לְהִלָּחֵם עִם־יִשְׂרָאֵל שְׁלֹשִׁים אֶלֶף רֶכֶב וְשֵׁשֶׁת אֲלָפִים פָּרָשִׁים וְעָם כַּחוֺל אֲשֶׁר עַל־שְׂפַת־הַיָּם לָרֹב וַיַּעֲלוּ וַיַּחֲנוּ בְמִכְמָשׂ קִדְמַת בֵּית אָוֶן,CBH
1 Sam 13:6,וְאִישׁ יִשְׂרָאֵל רָאוּ כִּי צַר־לוֺ כִּי נִגַּשׂ הָעָם וַיִּתְחַבְּאוּ הָעָם בַּמְּעָרוֺת וּבַחֲוָחִים וּבַסְּלָעִים וּבַצְּרִחִים וּבַבֹּרוֺת,CBH
1 Sam 13:7,וְעִבְרִים עָבְרוּ אֶת־הַיַּרְדֵּן אֶרֶץ גָּד וְגִלְעָד וְשָׁאוּל עוֺדֶנּוּ בַגִּלְגָּל וְכָל־הָעָם חָרְדוּ אַחֲרָיו,CBH
1 Sam 13:8,וַיּוֺחֶל  שִׁבְעַת יָמִים לַמּוֺעֵד אֲשֶׁר שְׁמוּאֵל וְלֹא־בָא שְׁמוּאֵל הַגִּלְגָּל וַיָּפֶץ הָעָם מֵעָלָיו,CBH
1 Sam 13:9,וַיֹּאמֶר שָׁאוּל הַגִּשׁוּ אֵלַי הָעֹלָה וְהַשְּׁלָמִים וַיַּעַל הָעֹלָה,CBH
1 Sam 13:10,וַיְהִי כְּכַלֹּתוֺ לְהַעֲלוֺת הָעֹלָה וְהִנֵּה שְׁמוּאֵל בָּא וַיֵּצֵא שָׁאוּל לִקְרָאתוֺ לְבָרֲכוֺ,CBH
1 Sam 13:11,וַיֹּאמֶר שְׁמוּאֵל מֶה עָשִׂיתָ וַיֹּאמֶר שָׁאוּל כִּי־רָאִיתִי כִי־נָפַץ הָעָם מֵעָלַי וְאַתָּה לֹא־בָאתָ לְמוֺעֵד הַיָּמִים וּפְלִשְׁתִּים נֶאֱסָפִים מִכְמָשׂ,CBH
1 Sam 13:12,וָאֹמַר עַתָּה יֵרְדוּ פְלִשְׁתִּים אֵלַי הַגִּלְגָּל וּפְנֵי יְהוָה לֹא חִלִּיתִי וָאֶתְאַפַּק וָאַעֲלֶה הָעֹלָה,CBH
1 Sam 13:13,וַיֹּאמֶר שְׁמוּאֵל אֶל־שָׁאוּל נִסְכָּלְתָּ לֹא שָׁמַרְתָּ אֶת־מִצְוַת יְהוָה אֱלֹהֶיךָ אֲשֶׁר צִוָּךְ כִּי עַתָּה הֵכִין יְהוָה אֶת־מַמְלַכְתְּךָ אֶל־יִשְׂרָאֵל עַד־עוֺלָם,CBH
1 Sam 13:14,וְעַתָּה מַמְלַכְתְּךָ לֹא־תָקוּם בִּקֵּשׁ יְהוָה לוֺ אִישׁ כִּלְבָבוֺ וַיְצַוֵּהוּ יְהוָה לְנָגִיד עַל־עַמּוֺ כִּי לֹא שָׁמַרְתָּ אֵת אֲשֶׁר־צִוְּךָ יְהוָה,CBH
1 Sam 13:15,וַיָּקָם שְׁמוּאֵל וַיַּעַל מִן־הַגִּלְגָּל גִּבְעַת בִּנְיָמִן וַיִּפְקֹד שָׁאוּל אֶת־הָעָם הַנִּמְצְאִים עִמּוֺ כְּשֵׁשׁ מֵאוֺת אִישׁ,CBH
1 Sam 13:16,וְשָׁאוּל וְיוֺנָתָן בְּנוֺ וְהָעָם הַנִּמְצָא עִמָּם יֹשְׁבִים בְּגֶבַע בִּנְיָמִן וּפְלִשְׁתִּים חָנוּ בְמִכְמָשׂ,CBH
1 Sam 13:17,וַיֵּצֵא הַמַּשְׁחִית מִמַּחֲנֵה פְלִשְׁתִּים שְׁלֹשָׁה רָאשִׁים הָרֹאשׁ אֶחָד יִפְנֶה אֶל־דֶּרֶךְ עָפְרָה אֶל־אֶרֶץ שׁוּעָל,CBH
1 Sam 13:18,וְהָרֹאשׁ אֶחָד יִפְנֶה דֶּרֶךְ בֵּית חֹרוֺן וְהָרֹאשׁ אֶחָד יִפְנֶה דֶּרֶךְ הַגְּבוּל הַנִּשְׁקָף עַל־גֵּי הַצְּבֹעִים הַמִּדְבָּרָה,CBH
1 Sam 13:19,וְחָרָשׁ לֹא יִמָּצֵא בְּכֹל אֶרֶץ יִשְׂרָאֵל כִּי־אָמְרוּ פְלִשְׁתִּים פֶּן יַעֲשׂוּ הָעִבְרִים חֶרֶב אוֺ חֲנִית,CBH
1 Sam 13:20,וַיֵּרְדוּ כָל־יִשְׂרָאֵל הַפְּלִשְׁתִּים לִלְטוֺשׁ אִישׁ אֶת־מַחֲרַשְׁתּוֺ וְאֶת־אֵתוֺ וְאֶת־קַרְדֻּמּוֺ וְאֵת מַחֲרֵשָׁתוֺ,CBH
1 Sam 13:21,וְהָיְתָה הַפְּצִירָה פִים לַמַּחֲרֵשֹׁת וְלָאֵתִים וְלִשְׁלֹשׁ קִלְּשׁוֺן וּלְהַקַּרְדֻּמִּים וּלְהַצִּיב הַדָּרְבָן,CBH
1 Sam 13:22,וְהָיָה בְּיוֺם מִלְחֶמֶת וְלֹא נִמְצָא חֶרֶב וַחֲנִית בְּיַד כָּל־הָעָם אֲשֶׁר אֶת־שָׁאוּל וְאֶת־יוֺנָתָן וַתִּמָּצֵא לְשָׁאוּל וּלְיוֺנָתָן בְּנוֺ,CBH
1 Sam 13:23,וַיֵּצֵא מַצַּב פְּלִשְׁתִּים אֶל־מַעֲבַר מִכְמָשׂ,CBH
1 Sam 14:1,וַיְהִי הַיּוֺם וַיֹּאמֶר יוֺנָתָן בֶּן־שָׁאוּל אֶל־הַנַּעַר נֹשֵׂא כֵלָיו לְכָה וְנַעְבְּרָה אֶל־מַצַּב פְּלִשְׁתִּים אֲשֶׁר מֵעֵבֶר הַלָּז וּלְאָבִיו לֹא הִגִּיד,CBH
1 Sam 14:2,וְשָׁאוּל יוֺשֵׁב בִּקְצֵה הַגִּבְעָה תַּחַת הָרִמּוֺן אֲשֶׁר בְּמִגְרוֺן וְהָעָם אֲשֶׁר עִמּוֺ כְּשֵׁשׁ מֵאוֺת אִישׁ,CBH
1 Sam 14:3,וַאֲחִיָּה בֶן־אֲחִטוּב אֲחִי אִיכָבוֺד בֶּן־פִּינְחָס בֶּן־עֵלִי כֹּהֵן יְהוָה בְּשִׁלוֺ נֹשֵׂא אֵפוֺד וְהָעָם לֹא יָדַע כִּי הָלַךְ יוֺנָתָן,CBH
1 Sam 14:4,וּבֵין הַמַּעְבְּרוֺת אֲשֶׁר בִּקֵּשׁ יוֺנָתָן לַעֲבֹר עַל־מַצַּב פְּלִשְׁתִּים שֵׁן־הַסֶּלַע מֵהָעֵבֶר מִזֶּה וְשֵׁן־הַסֶּלַע מֵהָעֵבֶר מִזֶּה וְשֵׁם הָאֶחָד בּוֺצֵץ וְשֵׁם הָאֶחָד סֶנֶּה,CBH
1 Sam 14:5,הַשֵּׁן הָאֶחָד מָצוּק מִצָּפוֺן מוּל מִכְמָשׂ וְהָאֶחָד מִנֶּגֶב מוּל גָּבַע,CBH
1 Sam 14:6,וַיֹּאמֶר יְהוֺנָתָן אֶל־הַנַּעַר נֹשֵׂא כֵלָיו לְכָה וְנַעְבְּרָה אֶל־מַצַּב הָעֲרֵלִים הָאֵלֶּה אוּלַי יַעֲשֶׂה יְהוָה לָנוּ כִּי אֵין לַיהוָה מַעְצוֺר לְהוֺשִׁיעַ בְּרַב אוֺ בִמְעָט,CBH
1 Sam 14:7,וַיֹּאמֶר לוֺ נֹשֵׂא כֵלָיו עֲשֵׂה כָּל־אֲשֶׁר בִּלְבָבֶךָ נְטֵה לָךְ הִנְנִי עִמְּךָ כִּלְבָבֶךָ,CBH
1 Sam 14:8,וַיֹּאמֶר יְהוֺנָתָן הִנֵּה אֲנַחְנוּ עֹבְרִים אֶל־הָאֲנָשִׁים וְנִגְלִינוּ אֲלֵיהֶם,CBH
1 Sam 14:9,אִם־כֹּה יֹאמְרוּ אֵלֵינוּ דֹּמּוּ עַד־הַגִּיעֵנוּ אֲלֵיכֶם וְעָמַדְנוּ תַחְתֵּינוּ וְלֹא נַעֲלֶה אֲלֵיהֶם,CBH
1 Sam 14:10,וְאִם־כֹּה יֹאמְרוּ עֲלוּ עָלֵינוּ וְעָלִינוּ כִּי־נְתָנָם יְהוָה בְּיָדֵנוּ וְזֶה־לָּנוּ הָאוֺת,CBH
1 Sam 14:11,וַיִּגָּלוּ שְׁנֵיהֶם אֶל־מַצַּב פְּלִשְׁתִּים וַיֹּאמְרוּ פְלִשְׁתִּים הִנֵּה עִבְרִים יֹצְאִים מִן־הַחֹרִים אֲשֶׁר הִתְחַבְּאוּ־שָׁם,CBH
1 Sam 14:12,וַיַּעֲנוּ אַנְשֵׁי הַמַּצָּבָה אֶת־יוֺנָתָן וְאֶת־נֹשֵׂא כֵלָיו וַיֹּאמְרוּ עֲלוּ אֵלֵינוּ וְנוֺדִיעָה אֶתְכֶם דָּבָר וַיֹּאמֶר יוֺנָתָן אֶל־נֹשֵׂא כֵלָיו עֲלֵה אַחֲרַי כִּי־נְתָנָם יְהוָה בְּיַד יִשְׂרָאֵל,CBH
1 Sam 14:13,וַיַּעַל יוֺנָתָן עַל־יָדָיו וְעַל־רַגְלָיו וְנֹשֵׂא כֵלָיו אַחֲרָיו וַיִּפְּלוּ לִפְנֵי יוֺנָתָן וְנֹשֵׂא כֵלָיו מְמוֺתֵת אַחֲרָיו,CBH
1 Sam 14:14,וַתְּהִי הַמַּכָּה הָרִאשֹׁנָה אֲשֶׁר הִכָּה יוֺנָתָן וְנֹשֵׂא כֵלָיו כְּעֶשְׂרִים אִישׁ כְּבַחֲצִי מַעֲנָה צֶמֶד שָׂדֶה,CBH
1 Sam 14:15,וַתְּהִי חֲרָדָה בַמַּחֲנֶה בַשָּׂדֶה וּבְכָל־הָעָם הַמַּצָּב וְהַמַּשְׁחִית חָרְדוּ גַּם־הֵמָּה וַתִּרְגַּז הָאָרֶץ וַתְּהִי לְחֶרְדַּת אֱלֹהִים,CBH
1 Sam 14:16,וַיִּרְאוּ הַצֹּפִים לְשָׁאוּל בְּגִבְעַת בִּנְיָמִן וְהִנֵּה הֶהָמוֺן נָמוֺג וַיֵּלֶךְ וַהֲלֹם,CBH
1 Sam 14:17,וַיֹּאמֶר שָׁאוּל לָעָם אֲשֶׁר אִתּוֺ פִּקְדוּ־נָא וּרְאוּ מִי הָלַךְ מֵעִמָּנוּ וַיִּפְקְדוּ וְהִנֵּה אֵין יוֺנָתָן וְנֹשֵׂא כֵלָיו,CBH
1 Sam 14:18,וַיֹּאמֶר שָׁאוּל לַאֲחִיָּה הַגִּישָׁה אֲרוֺן הָאֱלֹהִים כִּי־הָיָה אֲרוֺן הָאֱלֹהִים בַּיּוֺם הַהוּא וּבְנֵי יִשְׂרָאֵל,CBH
1 Sam 14:19,וַיְהִי עַד דִּבֶּר שָׁאוּל אֶל־הַכֹּהֵן וְהֶהָמוֺן אֲשֶׁר בְּמַחֲנֵה פְלִשְׁתִּים וַיֵּלֶךְ הָלוֺךְ וָרָב וַיֹּאמֶר שָׁאוּל אֶל־הַכֹּהֵן אֱסֹף יָדֶךָ,CBH
1 Sam 14:20,וַיִּזָּעֵק שָׁאוּל וְכָל־הָעָם אֲשֶׁר אִתּוֺ וַיָּבֹאוּ עַד־הַמִּלְחָמָה וְהִנֵּה הָיְתָה חֶרֶב אִישׁ בְּרֵעֵהוּ מְהוּמָה גְּדוֺלָה מְאֹד,CBH
1 Sam 14:21,וְהָעִבְרִים הָיוּ לַפְּלִשְׁתִּים כְּאֶתְמוֺל שִׁלְשׁוֺם אֲשֶׁר עָלוּ עִמָּם בַּמַּחֲנֶה סָבִיב וְגַם־הֵמָּה לִהְיוֺת עִם־יִשְׂרָאֵל אֲשֶׁר עִם־שָׁאוּל וְיוֺנָתָן,CBH
1 Sam 14:22,וְכֹל אִישׁ יִשְׂרָאֵל הַמִּתְחַבְּאִים בְּהַר־אֶפְרַיִם שָׁמְעוּ כִּי־נָסוּ פְּלִשְׁתִּים וַיַּדְבְּקוּ גַם־הֵמָּה אַחֲרֵיהֶם בַּמִּלְחָמָה,CBH
1 Sam 14:23,וַיּוֺשַׁע יְהוָה בַּיּוֺם הַהוּא אֶת־יִשְׂרָאֵל וְהַמִּלְחָמָה עָבְרָה אֶת־בֵּית אָוֶן,CBH
1 Sam 14:24,וְאִישׁ־יִשְׂרָאֵל נִגַּשׂ בַּיּוֺם הַהוּא וַיֹּאֶל שָׁאוּל אֶת־הָעָם לֵאמֹר אָרוּר הָאִישׁ אֲשֶׁר־יֹאכַל לֶחֶם עַד־הָעֶרֶב וְנִקַּמְתִּי מֵאֹיְבַי וְלֹא טָעַם כָּל־הָעָם לָחֶם,CBH
1 Sam 14:25,וְכָל־הָאָרֶץ בָּאוּ בַיָּעַר וַיְהִי דְבַשׁ עַל־פְּנֵי הַשָּׂדֶה,CBH
1 Sam 14:26,וַיָּבֹא הָעָם אֶל־הַיַּעַר וְהִנֵּה הֵלֶךְ דְּבָשׁ וְאֵין־מַשִּׂיג יָדוֺ אֶל־פִּיו כִּי־יָרֵא הָעָם אֶת־הַשְּׁבֻעָה,CBH
1 Sam 14:27,וְיוֺנָתָן לֹא־שָׁמַע בְּהַשְׁבִּיעַ אָבִיו אֶת־הָעָם וַיִּשְׁלַח אֶת־קְצֵה הַמַּטֶּה אֲשֶׁר בְּיָדוֺ וַיִּטְבֹּל אוֺתָהּ בְּיַעְרַת הַדְּבָשׁ וַיָּשֶׁב יָדוֺ אֶל־פִּיו וַתָּאֹרְנָה עֵינָיו,CBH
1 Sam 14:28,וַיַּעַן אִישׁ מֵהָעָם וַיֹּאמֶר הַשְׁבֵּעַ הִשְׁבִּיעַ אָבִיךָ אֶת־הָעָם לֵאמֹר אָרוּר הָאִישׁ אֲשֶׁר־יֹאכַל לֶחֶם הַיּוֺם וַיָּעַף הָעָם,CBH
1 Sam 14:29,וַיֹּאמֶר יוֺנָתָן עָכַר אָבִי אֶת־הָאָרֶץ רְאוּ־נָא כִּי־אֹרוּ עֵינַי כִּי טָעַמְתִּי מְעַט דְּבַשׁ הַזֶּה,CBH
1 Sam 14:30,אַף כִּי לוּא אָכֹל אָכַל הַיּוֺם הָעָם מִשְּׁלַל אֹיְבָיו אֲשֶׁר מָצָא כִּי עַתָּה לֹא־רָבְתָה מַכָּה בַּפְּלִשְׁתִּים,CBH
1 Sam 14:31,וַיַּכּוּ בַּיּוֺם הַהוּא בַּפְּלִשְׁתִּים מִמִּכְמָשׂ אַיָּלֹנָה וַיָּעַף הָעָם מְאֹד,CBH
1 Sam 14:32,וַיַּעַט הָעָם אֶל־הַָּלָל וַיִּקְחוּ צֹאן וּבָקָר וּבְנֵי בָקָר וַיִּשְׁחֲטוּ־אָרְצָה וַיֹּאכַל הָעָם עַל־הַדָּם,CBH
1 Sam 14:33,וַיַּגִּידוּ לְשָׁאוּל לֵאמֹר הִנֵּה הָעָם חֹטִאים לַיהוָה לֶאֱכֹל עַל־הַדָּם וַיֹּאמֶר בְּגַדְתֶּם גֹּלּוּ־אֵלַי הַיּוֺם אֶבֶן גְּדוֺלָה,CBH
1 Sam 14:34,וַיֹּאמֶר שָׁאוּל פֻּצוּ בָעָם וַאֲמַרְתֶּם לָהֶם הַגִּישׁוּ אֵלַי אִישׁ שׁוֺרוֺ וְאִישׁ שְׂיֵהוּ וּשְׁחַטְתֶּם בָּזֶה וַאֲכַלְתֶּם וְלֹא־תֶחֶטְאוּ לַיהוָה לֶאֱכֹל אֶל־הַדָּם וַיַּגִּשׁוּ כָל־הָעָם אִישׁ שׁוֺרוֺ בְיָדוֺ הַלַּיְלָה וַיִּשְׁחֲטוּ־שָׁם,CBH
1 Sam 14:35,וַיִּבֶן שָׁאוּל מִזְבֵּחַ לַיהוָה אֹתוֺ הֵחֵל לִבְנוֺת מִזְבֵּחַ לַיהוָה,CBH
1 Sam 14:36,וַיֹּאמֶר שָׁאוּל נֵרְדָה אַחֲרֵי פְלִשְׁתִּים לַיְלָה וְנָבֹזָה בָהֶם עַד־אוֺר הַבֹּקֶר וְלֹא־נַשְׁאֵר בָּהֶם אִישׁ וַיֹּאמְרוּ כָּל־הַטּוֺב בְּעֵינֶיךָ עֲשֵׂה וַיֹּאמֶר הַכֹּהֵן נִקְרְבָה הֲלֹם אֶל־הָאֱלֹהִים,CBH
1 Sam 14:37,וַיִּשְׁאַל שָׁאוּל בֵּאלֹהִים הַאֵרֵד אַחֲרֵי פְלִשְׁתִּים הֲתִתְּנֵם בְּיַד יִשְׂרָאֵל וְלֹא עָנָהוּ בַּיּוֺם הַהוּא,CBH
1 Sam 14:38,וַיֹּאמֶר שָׁאוּל גֹּשׁוּ הֲלֹם כֹּל פִּנּוֺת הָעָם וּדְעוּ וּרְאוּ בַּמָּה הָיְתָה הַחַטָּאת הַזֹּאת הַיּוֺם,CBH
1 Sam 14:39,כִּי חַי־יְהוָה הַמּוֺשִׁיעַ אֶת־יִשְׂרָאֵל כִּי אִם־יֶשְׁנוֺ בְּיוֺנָתָן בְּנִי כִּי מוֺת יָמוּת וְאֵין עֹנֵהוּ מִכָּל־הָעָם,CBH
1 Sam 14:40,וַיֹּאמֶר אֶל־כָּל־יִשְׂרָאֵל אַתֶּם תִּהְיוּ לְעֵבֶר אֶחָד וַאֲנִי וְיוֺנָתָן בְּנִי נִהְיֶה לְעֵבֶר אֶחָד וַיֹּאמְרוּ הָעָם אֶל־שָׁאוּל הַטּוֺב בְּעֵינֶיךָ עֲשֵׂה,CBH
1 Sam 14:41,וַיֹּאמֶר שָׁאוּל אֶל־יְהוָה אֱלֹהֵי יִשְׂרָאֵל הָבָה תָמִים וַיִּלָּכֵד יוֺנָתָן וְשָׁאוּל וְהָעָם יָצָאוּ,CBH
1 Sam 14:42,וַיֹּאמֶר שָׁאוּל הַפִּילוּ בֵּינִי וּבֵין יוֺנָתָן בְּנִי וַיִּלָּכֵד יוֺנָתָן,CBH
1 Sam 14:43,וַיֹּאמֶר שָׁאוּל אֶל־יוֺנָתָן הַגִּידָה לִּי מֶה עָשִׂיתָה וַיַּגֶּד־לוֺ יוֺנָתָן וַיֹּאמֶר טָעֹם טָעַמְתִּי בִּקְצֵה הַמַּטֶּה אֲשֶׁר־בְּיָדִי מְעַט דְּבַשׁ הִנְנִי אָמוּת,CBH
1 Sam 14:44,וַיֹּאמֶר שָׁאוּל כֹּה־יַעֲשֶׂה אֱלֹהִים וְכֹה יוֺסִף כִּי־מוֺת תָּמוּת יוֺנָתָן,CBH
1 Sam 14:45,וַיֹּאמֶר הָעָם אֶל־שָׁאוּל הֲיוֺנָתָן יָמוּת אֲשֶׁר עָשָׂה הַיְשׁוּעָה הַגְּדוֺלָה הַזֹּאת בְּיִשְׂרָאֵל חָלִילָה חַי־יְהוָה אִם־יִפֹּל מִשַּׂעֲרַת רֹאשׁוֺ אַרְצָה כִּי־עִם־אֱלֹהִים עָשָׂה הַיּוֺם הַזֶּה וַיִּפְדּוּ הָעָם אֶת־יוֺנָתָן וְלֹא־מֵת,CBH
1 Sam 14:46,וַיַּעַל שָׁאוּל מֵאַחֲרֵי פְּלִשְׁתִּים וּפְלִשְׁתִּים הָלְכוּ לִמְקוֺמָם,CBH
1 Sam 14:47,וְשָׁאוּל לָכַד הַמְּלוּכָה עַל־יִשְׂרָאֵל וַיִּלָּחֶם סָבִיב בְּכָל־אֹיְבָיו בְּמוֺאָב וּבִבְנֵי־עַמּוֺן וּבֶאֱדוֺם וּבְמַלְכֵי צוֺבָה וּבַפְּלִשְׁתִּים וּבְכֹל אֲשֶׁר־יִפְנֶה יַרְשִׁיעַ,CBH
1 Sam 14:48,וַיַּעַשׂ חַיִל וַיַּךְ אֶת־עֲמָלֵק וַיַּצֵּל אֶת־יִשְׂרָאֵל מִיַּד שֹׁסֵהוּ,CBH
1 Sam 14:49,וַיִּהְיוּ בְּנֵי שָׁאוּל יוֺנָתָן וְיִשְׁוִי וּמַלְכִּי־שׁוּעַ וְשֵׁם שְׁתֵּי בְנֹתָיו שֵׁם הַבְּכִירָה מֵרַב וְשֵׁם הַקְּטַנָּה מִיכַל,CBH
1 Sam 14:50,וְשֵׁם אֵשֶׁת שָׁאוּל אֲחִינֹעַם בַּת־אֲחִימָעַץ וְשֵׁם שַׂר־צְבָאוֺ אֲבִינֵר בֶּן־נֵר דּוֺד שָׁאוּל,CBH
1 Sam 14:51,וְקִישׁ אֲבִי־שָׁאוּל וְנֵר אֲבִי־אַבְנֵר בֶּן־אֲבִיאֵל,CBH
1 Sam 14:52,וַתְּהִי הַמִּלְחָמָה חֲזָקָה עַל־פְּלִשְׁתִּים כֹּל יְמֵי שָׁאוּל וְרָאָה שָׁאוּל כָּל־אִישׁ גִּבּוֺר וְכָל־בֶּן־חַיִל וַיַּאַסְפֵהוּ אֵלָיו,CBH
1 Sam 15:1,וַיֹּאמֶר שְׁמוּאֵל אֶל־שָׁאוּל אֹתִי שָׁלַח יְהוָה לִמְשָׁחֳךָ לְמֶלֶךְ עַל־עַמּוֺ עַל־יִשְׂרָאֵל וְעַתָּה שְׁמַע לְקוֺל דִּבְרֵי יְהוָה,CBH
1 Sam 15:2,כֹּה אָמַר יְהוָה צְבָאוֺת פָּקַדְתִּי אֵת אֲשֶׁר־עָשָׂה עֲמָלֵק לְיִשְׂרָאֵל אֲשֶׁר־שָׂם לוֺ בַּדֶּרֶךְ בַּעֲלֹתוֺ מִמִּצְרָיִם,CBH
1 Sam 15:3,עַתָּה לֵךְ וְהִכִּיתָה אֶת־עֲמָלֵק וְהַחֲרַמְתֶּם אֶת־כָּל־אֲשֶׁר־לוֺ וְלֹא תַחְמֹל עָלָיו וְהֵמַתָּה מֵאִישׁ עַד־אִשָּׁה מֵעֹלֵל וְעַד־יוֺנֵק מִשּׁוֺר וְעַד־שֶׂה מִגָּמָל וְעַד־חֲמוֺר,CBH
1 Sam 15:4,וַיְשַׁמַּע שָׁאוּל אֶת־הָעָם וַיִּפְקְדֵם בַּטְּלָאִים מָאתַיִם אֶלֶף רַגְלִי וַעֲשֶׂרֶת אֲלָפִים אֶת־אִישׁ יְהוּדָה,CBH
1 Sam 15:5,וַיָּבֹא שָׁאוּל עַד־עִיר עֲמָלֵק וַיָּרֶב בַּנָּחַל,CBH
1 Sam 15:6,וַיֹּאמֶר שָׁאוּל אֶל־הַקֵּינִי לְכוּ סֻּרוּ רְדוּ מִתּוֺךְ עֲמָלֵקִי פֶּן־אֹסִפְךָ עִמּוֺ וְאַתָּה עָשִׂיתָה חֶסֶד עִם־כָּל־בְּנֵי יִשְׂרָאֵל בַּעֲלוֺתָם מִמִּצְרָיִם וַיָּסַר קֵינִי מִתּוֺךְ עֲמָלֵק,CBH
1 Sam 15:7,וַיַּךְ שָׁאוּל אֶת־עֲמָלֵק מֵחֲוִילָה בּוֺאֲךָ שׁוּר אֲשֶׁר עַל־פְּנֵי מִצְרָיִם,CBH
1 Sam 15:8,וַיִּתְפֹּשׂ אֶת־אֲגַג מֶלֶךְ־עֲמָלֵק חָי וְאֶת־כָּל־הָעָם הֶחֱרִים לְפִי־חָרֶב,CBH
1 Sam 15:9,וַיַּחְמֹל שָׁאוּל וְהָעָם עַל־אֲגָג וְעַל־מֵיטַב הַצֹּאן וְהַבָּקָר וְהַמִּשְׁנִים וְעַל־הַכָּרִים וְעַל־כָּל־הַטּוֺב וְלֹא אָבוּ הַחֲרִימָם וְכָל־הַמְּלָאכָה נְמִבְזָה וְנָמֵס אֹתָהּ הֶחֱרִימוּ,CBH
1 Sam 15:10,וַיְהִי דְּבַר־יְהוָה אֶל־שְׁמוּאֵל לֵאמֹר,CBH
1 Sam 15:11,נִחַמְתִּי כִּי־הִמְלַכְתִּי אֶת־שָׁאוּל לְמֶלֶךְ כִּי־שָׁב מֵאַחֲרַי וְאֶת־דְּבָרַי לֹא הֵקִים וַיִּחַר לִשְׁמוּאֵל וַיִּזְעַק אֶל־יְהוָה כָּל־הַלָּיְלָה,CBH
1 Sam 15:12,וַיַּשְׁכֵּם שְׁמוּאֵל לִקְרַאת שָׁאוּל בַּבֹּקֶר וַיֻּגַּד לִשְׁמוּאֵל לֵאמֹר בָּא־שָׁאוּל הַכַּרְמֶלָה וְהִנֵּה מַצִּיב לוֺ יָד וַיִּסֹּב וַיַּעֲבֹר וַיֵּרֶד הַגִּלְגָּל,CBH
1 Sam 15:13,וַיָּבֹא שְׁמוּאֵל אֶל־שָׁאוּל וַיֹּאמֶר לוֺ שָׁאוּל בָּרוּךְ אַתָּה לַיהוָה הֲקִימֹתִי אֶת־דְּבַר יְהוָה,CBH
1 Sam 15:14,וַיֹּאמֶר שְׁמוּאֵל וּמֶה קוֺל־הַצֹּאן הַזֶּה בְּאָזְנָי וְקוֺל הַבָּקָר אֲשֶׁר אָנֹכִי שֹׁמֵעַ,CBH
1 Sam 15:15,וַיֹּאמֶר שָׁאוּל מֵעֲמָלֵקִי הֱבִיאוּם אֲשֶׁר חָמַל הָעָם עַל־מֵיטַב הַצֹּאן וְהַבָּקָר לְמַעַן זְבֹחַ לַיהוָה אֱלֹהֶיךָ וְאֶת־הַיּוֺתֵר הֶחֱרַמְנוּ,CBH
1 Sam 15:16,וַיֹּאמֶר שְׁמוּאֵל אֶל־שָׁאוּל הֶרֶף וְאַגִּידָה לְּךָ אֵת אֲשֶׁר דִּבֶּר יְהוָה אֵלַי הַלָּיְלָה וַיֹּאמֶר לוֺ דַּבֵּר,CBH
1 Sam 15:17,וַיֹּאמֶר שְׁמוּאֵל הֲלוֺא אִם־קָטֹן אַתָּה בְּעֵינֶיךָ רֹאשׁ שִׁבְטֵי יִשְׂרָאֵל אָתָּה וַיִּמְשָׁחֲךָ יְהוָה לְמֶלֶךְ עַל־יִשְׂרָאֵל,CBH
1 Sam 15:18,וַיִּשְׁלָחֲךָ יְהוָה בְּדָרֶךְ וַיֹּאמֶר לֵךְ וְהַחֲרַמְתָּה אֶת־הַחַטָּאִים אֶת־עֲמָלֵק וְנִלְחַמְתָּ בוֺ עַד כַּלּוֺתָם אֹתָם,CBH
1 Sam 15:19,וְלָמָּה לֹא־שָׁמַעְתָּ בְּקוֺל יְהוָה וַתַּעַט אֶל־הַשָּׁלָל וַתַּעַשׂ הָרַע בְּעֵינֵי יְהוָה,CBH
1 Sam 15:20,וַיֹּאמֶר שָׁאוּל אֶל־שְׁמוּאֵל אֲשֶׁר שָׁמַעְתִּי בְּקוֺל יְהוָה וָאֵלֵךְ בַּדֶּרֶךְ אֲשֶׁר־שְׁלָחַנִי יְהוָה וָאָבִיא אֶת־אֲגַג מֶלֶךְ עֲמָלֵק וְאֶת־עֲמָלֵק הֶחֱרַמְתִּי,CBH
1 Sam 15:21,וַיִּקַּח הָעָם מֵהַשָּׁלָל צֹאן וּבָקָר רֵאשִׁית הַחֵרֶם לִזְבֹּחַ לַיהוָה אֱלֹהֶיךָ בַּגִּלְגָּל,CBH
1 Sam 15:22,וַיֹּאמֶר שְׁמוּאֵל הַחֵפֶץ לַיהוָה בְּעֹלוֺת וּזְבָחִים כִּשְׁמֹעַ בְּקוֺל יְהוָה הִנֵּה שְׁמֹעַ מִזֶּבַח טוֺב לְהַקְשִׁיב מֵחֵלֶב אֵילִים,CBH
1 Sam 15:23,כִּי חַטַּאת־קֶסֶם מֶרִי וְאָוֶן וּתְרָפִים הַפְצַר יַעַן מָאַסְתָּ אֶת־דְּבַר יְהוָה וַיִּמְאָסְךָ מִמֶּלֶךְ,CBH
1 Sam 15:24,וַיֹּאמֶר שָׁאוּל אֶל־שְׁמוּאֵל חָטָאתִי כִּי־עָבַרְתִּי אֶת־פִּי־יְהוָה וְאֶת־דְּבָרֶיךָ כִּי יָרֵאתִי אֶת־הָעָם וָאֶשְׁמַע בְּקוֺלָם,CBH
1 Sam 15:25,וְעַתָּה שָׂא נָא אֶת־חַטָּאתִי וְשׁוּב עִמִּי וְאֶשְׁתַּחֲוֶה לַיהוָה,CBH
1 Sam 15:26,וַיֹּאמֶר שְׁמוּאֵל אֶל־שָׁאוּל לֹא אָשׁוּב עִמָּךְ כִּי מָאַסְתָּה אֶת־דְּבַר יְהוָה וַיִּמְאָסְךָ יְהוָה מִהְיוֺת מֶלֶךְ עַל־יִשְׂרָאֵל,CBH
1 Sam 15:27,וַיִּסֹּב שְׁמוּאֵל לָלֶכֶת וַיַּחֲזֵק בִּכְנַף־מְעִילוֺ וַיִּקָּרַע,CBH
1 Sam 15:28,וַיֹּאמֶר אֵלָיו שְׁמוּאֵל קָרַע יְהוָה אֶת־מַמְלְכוּת יִשְׂרָאֵל מֵעָלֶיךָ הַיּוֺם וּנְתָנָהּ לְרֵעֲךָ הַטּוֺב מִמֶּךָּ,CBH
1 Sam 15:29,וְגַם נֵצַח יִשְׂרָאֵל לֹא יְשַׁקֵּר וְלֹא יִנָּחֵם כִּי לֹא אָדָם הוּא לְהִנָּחֵם,CBH
1 Sam 15:30,וַיֹּאמֶר חָטָאתִי עַתָּה כַּבְּדֵנִי נָא נֶגֶד זִקְנֵי־עַמִּי וְנֶגֶד יִשְׂרָאֵל וְשׁוּב עִמִּי וְהִשְׁתַּחֲוֵיתִי לַיהוָה אֱלֹהֶיךָ,CBH
1 Sam 15:31,וַיָּשָׁב שְׁמוּאֵל אַחֲרֵי שָׁאוּל וַיִּשְׁתַּחוּ שָׁאוּל לַיהוָה,CBH
1 Sam 15:32,וַיֹּאמֶר שְׁמוּאֵל הַגִּישׁוּ אֵלַי אֶת־אֲגַג מֶלֶךְ עֲמָלֵק וַיֵּלֶךְ אֵלָיו אֲגַג מַעֲדַנֹּת וַיֹּאמֶר אֲגָג אָכֵן סָר מַר־הַמָּוֶת,CBH
1 Sam 15:33,וַיֹּאמֶר שְׁמוּאֵל כַּאֲשֶׁר שִׁכְּלָה נָשִׁים חַרְבֶּךָ כֵּן־תִּשְׁכַּל מִנָּשִׁים אִמֶּךָ וַיְשַׁסֵּף שְׁמוּאֵל אֶת־אֲגָג לִפְנֵי יְהוָה בַּגִּלְגָּל,CBH
1 Sam 15:34,וַיֵּלֶךְ שְׁמוּאֵל הָרָמָתָה וְשָׁאוּל עָלָה אֶל־בֵּיתוֺ גִּבְעַת שָׁאוּל,CBH
1 Sam 15:35,וְלֹא־יָסַף שְׁמוּאֵל לִרְאוֺת אֶת־שָׁאוּל עַד־יוֺם מוֺתוֺ כִּי־הִתְאַבֵּל שְׁמוּאֵל אֶל־שָׁאוּל וַיהוָה נִחָם כִּי־הִמְלִיךְ אֶת־שָׁאוּל עַל־יִשְׂרָאֵל,CBH
1 Sam 16:1,וַיֹּאמֶר יְהוָה אֶל־שְׁמוּאֵל עַד־מָתַי אַתָּה מִתְאַבֵּל אֶל־שָׁאוּל וַאֲנִי מְאַסְתִּיו מִמְּלֹךְ עַל־יִשְׂרָאֵל מַלֵּא קַרְנְךָ שֶׁמֶן וְלֵךְ אֶשְׁלָחֲךָ אֶל־יִשַׁי בֵּית־הַלַּחְמִי כִּי־רָאִיתִי בְּבָנָיו לִי מֶלֶךְ,CBH
1 Sam 16:2,וַיֹּאמֶר שְׁמוּאֵל אֵיךְ אֵלֵךְ וְשָׁמַע שָׁאוּל וַהֲרָגָנִי וַיֹּאמֶר יְהוָה עֶגְלַת בָּקָר תִּקַּח בְּיָדֶךָ וְאָמַרְתָּ לִזְבֹּחַ לַיהוָה בָּאתִי,CBH
1 Sam 16:3,וְקָרָאתָ לְיִשַׁי בַּזָּבַח וְאָנֹכִי אוֺדִיעֲךָ אֵת אֲשֶׁר־תַּעֲשֶׂה וּמָשַׁחְתָּ לִי אֵת אֲשֶׁר־אֹמַר אֵלֶיךָ,CBH
1 Sam 16:4,וַיַּעַשׂ שְׁמוּאֵל אֵת אֲשֶׁר דִּבֶּר יְהוָה וַיָּבֹא בֵּית לָחֶם וַיֶּחֶרְדוּ זִקְנֵי הָעִיר לִקְרָאתוֺ וַיֹּאמֶר שָׁלֹם בּוֺאֶךָ,CBH
1 Sam 16:5,וַיֹּאמֶר שָׁלוֺם לִזְבֹּחַ לַיהוָה בָּאתִי הִתְקַדְּשׁוּ וּבָאתֶם אִתִּי בַּזָּבַח וַיְקַדֵּשׁ אֶת־יִשַׁי וְאֶת־בָּנָיו וַיִּקְרָא לָהֶם לַזָּבַח,CBH
1 Sam 16:6,וַיְהִי בְּבוֺאָם וַיַּרְא אֶת־אֱלִיאָב וַיֹּאמֶר אַךְ נֶגֶד יְהוָה מְשִׁיחוֺ,CBH
1 Sam 16:7,וַיֹּאמֶר יְהוָה אֶל־שְׁמוּאֵל אַל־תַּבֵּט אֶל־מַרְאֵהוּ וְאֶל־גְּבֹהַּ קוֺמָתוֺ כִּי מְאַסְתִּיהוּ כִּי לֹא אֲשֶׁר יִרְאֶה הָאָדָם כִּי הָאָדָם יִרְאֶה לַעֵינַיִם וַיהוָה יִרְאֶה לַלֵּבָב,CBH
1 Sam 16:8,וַיִּקְרָא יִשַׁי אֶל־אֲבִינָדָב וַיַּעֲבִרֵהוּ לִפְנֵי שְׁמוּאֵל וַיֹּאמֶר גַּם־בָּזֶה לֹא־בָחַר יְהוָה,CBH
1 Sam 16:9,וַיַּעֲבֵר יִשַׁי שַׁמָּה וַיֹּאמֶר גַּם־בָּזֶה לֹא־בָחַר יְהוָה,CBH
1 Sam 16:10,וַיַּעֲבֵר יִשַׁי שִׁבְעַת בָּנָיו לִפְנֵי שְׁמוּאֵל וַיֹּאמֶר שְׁמוּאֵל אֶל־יִשַׁי לֹא־בָחַר יְהוָה בָּאֵלֶּה,CBH
1 Sam 16:11,וַיֹּאמֶר שְׁמוּאֵל אֶל־יִשַׁי הֲתַמּוּ הַנְּעָרִים וַיֹּאמֶר עוֺד שָׁאַר הַקָּטָן וְהִנֵּה רֹעֶה בַּצֹּאן וַיֹּאמֶר שְׁמוּאֵל אֶל־יִשַׁי שִׁלְחָה וְקָחֶנּוּ כִּי לֹא־נָסֹב עַד־בֹּאוֺ פֹה,CBH
1 Sam 16:12,וַיִּשְׁלַח וַיְבִיאֵהוּ וְהוּא אַדְמוֺנִי עִם־יְפֵה עֵינַיִם וְטוֺב רֹאִי וַיֹּאמֶר יְהוָה קוּם מְשָׁחֵהוּ כִּי־זֶה הוּא,CBH
1 Sam 16:13,וַיִּקַּח שְׁמוּאֵל אֶת־קֶרֶן הַשֶּׁמֶן וַיִּמְשַׁח אֹתוֺ בְּקֶרֶב אֶחָיו וַתִּצְלַח רוּחַ־יְהוָה אֶל־דָּוִד מֵהַיּוֺם הַהוּא וָמָעְלָה וַיָּקָם שְׁמוּאֵל וַיֵּלֶךְ הָרָמָתָה,CBH
1 Sam 16:14,וְרוּחַ יְהוָה סָרָה מֵעִם שָׁאוּל וּבִעֲתַתּוּ רוּחַ־רָעָה מֵאֵת יְהוָה,CBH
1 Sam 16:15,וַיֹּאמְרוּ עַבְדֵי־שָׁאוּל אֵלָיו הִנֵּה־נָא רוּחַ־אֱלֹהִים רָעָה מְבַעִתֶּךָ,CBH
1 Sam 16:16,יֹאמַר־נָא אֲדֹנֵנוּ עֲבָדֶיךָ לְפָנֶיךָ יְבַקְשׁוּ אִישׁ יֹדֵעַ מְנַגֵּן בַּכִּנּוֺר וְהָיָה בִּהְיוֺת עָלֶיךָ רוּחַ־אֱלֹהִים רָעָה וְנִגֵּן בְּיָדוֺ וְטוֺב לָךְ,CBH
1 Sam 16:17,וַיֹּאמֶר שָׁאוּל אֶל־עֲבָדָיו רְאוּ־נָא לִי אִישׁ מֵיטִיב לְנַגֵּן וַהֲבִיאוֺתֶם אֵלָי,CBH
1 Sam 16:18,וַיַּעַן אֶחָד מֵהַנְּעָרִים וַיֹּאמֶר הִנֵּה רָאִיתִי בֵּן לְיִשַׁי בֵּית הַלַּחְמִי יֹדֵעַ נַגֵּן וְגִבּוֺר חַיִל וְאִישׁ מִלְחָמָה וּנְבוֺן דָּבָר וְאִישׁ תֹּאַר וַיהוָה עִמּוֺ,CBH
1 Sam 16:19,וַיִּשְׁלַח שָׁאוּל מַלְאָכִים אֶל־יִשָׁי וַיֹּאמֶר שִׁלְחָה אֵלַי אֶת־דָּוִד בִּנְךָ אֲשֶׁר בַּצֹּאן,CBH
1 Sam 16:20,וַיִּקַּח יִשַׁי חֲמוֺר לֶחֶם וְנֹאד יַיִן וּגְדִי עִזִּים אֶחָד וַיִּשְׁלַח בְּיַד־דָּוִד בְּנוֺ אֶל־שָׁאוּל,CBH
1 Sam 16:21,וַיָּבֹא דָוִד אֶל־שָׁאוּל וַיַּעֲמֹד לְפָנָיו וַיֶּאֱהָבֵהוּ מְאֹד וַיְהִי־לוֺ נֹשֵׂא כֵלִים,CBH
1 Sam 16:22,וַיִּשְׁלַח שָׁאוּל אֶל־יִשַׁי לֵאמֹר יַעֲמָד־נָא דָוִד לְפָנַי כִּי־מָצָא חֵן בְּעֵינָי,CBH
1 Sam 16:23,וְהָיָה בִּהְיוֺת רוּחַ־אֱלֹהִים אֶל־שָׁאוּל וְלָקַח דָּוִד אֶת־הַכִּנּוֺר וְנִגֵּן בְּיָדוֺ וְרָוַח לְשָׁאוּל וְטוֺב לוֺ וְסָרָה מֵעָלָיו רוּחַ הָרָעָה,CBH
1 Sam 17:1,וַיַּאַסְפוּ פְלִשְׁתִּים אֶת־מַחֲנֵיהֶם לַמִּלְחָמָה וַיֵּאָסְפוּ שֹׂכֹה אֲשֶׁר לִיהוּדָה וַיַּחֲנוּ בֵּין־שׂוֺכֹה וּבֵין־עֲזֵקָה בְּאֶפֶס דַּמִּים,CBH
1 Sam 17:2,וְשָׁאוּל וְאִישׁ־יִשְׂרָאֵל נֶאֶסְפוּ וַיַּחֲנוּ בְּעֵמֶק הָאֵלָה וַיַּעַרְכוּ מִלְחָמָה לִקְרַאת פְּלִשְׁתִּים,CBH
1 Sam 17:3,וּפְלִשְׁתִּים עֹמְדִים אֶל־הָהָר מִזֶּה וְיִשְׂרָאֵל עֹמְדִים אֶל־הָהָר מִזֶּה וְהַגַּיְא בֵּינֵיהֶם,CBH
1 Sam 17:4,וַיֵּצֵא אִישׁ־הַבֵּנַיִם מִמַּחֲנוֺת פְּלִשְׁתִּים גָּלְיָת שְׁמוֺ מִגַּת גָּבְהוֺ שֵׁשׁ אַמּוֺת וָזָרֶת,CBH
1 Sam 17:5,וְכוֺבַע נְחֹשֶׁת עַל־רֹאשׁוֺ וְשִׁרְיוֺן קַשְׂקַשִּׂים הוּא לָבוּשׁ וּמִשְׁקַל הַשִּׁרְיוֺן חֲמֵשֶׁת־אֲלָפִים שְׁקָלִים נְחֹשֶׁת,CBH
1 Sam 17:6,וּמִצְחַת נְחֹשֶׁת עַל־רַגְלָיו וְכִידוֺן נְחֹשֶׁת בֵּין כְּתֵפָיו,CBH
1 Sam 17:7,וְעֵץ חֲנִיתוֺ כִּמְנוֺר אֹרְגִים וְלַהֶבֶת חֲנִיתוֺ שֵׁשׁ־מֵאוֺת שְׁקָלִים בַּרְזֶל וְנֹשֵׂא הַצִּנָּה הֹלֵךְ לְפָנָיו,CBH
1 Sam 17:8,וַיַּעֲמֹד וַיִּקְרָא אֶל־מַעַרְכֹת יִשְׂרָאֵל וַיֹּאמֶר לָהֶם לָמָּה תֵצְאוּ לַעֲרֹךְ מִלְחָמָה הֲלוֺא אָנֹכִי הַפְּלִשְׁתִּי וְאַתֶּם עֲבָדִים לְשָׁאוּל בְּרוּ־לָכֶם אִישׁ וְיֵרֵד אֵלָי,CBH
1 Sam 17:9,אִם־יוּכַל לְהִלָּחֵם אִתִּי וְהִכָּנִי וְהָיִינוּ לָכֶם לַעֲבָדִים וְאִם־אֲנִי אוּכַל־לוֺ וְהִכִּיתִיו וִהְיִיתֶם לָנוּ לַעֲבָדִים וַעֲבַדְתֶּם אֹתָנוּ,CBH
1 Sam 17:10,וַיֹּאמֶר הַפְּלִשְׁתִּי אֲנִי חֵרַפְתִּי אֶת־מַעַרְכוֺת יִשְׂרָאֵל הַיּוֺם הַזֶּה תְּנוּ־לִי אִישׁ וְנִלָּחֲמָה יָחַד,CBH
1 Sam 17:11,וַיִּשְׁמַע שָׁאוּל וְכָל־יִשְׂרָאֵל אֶת־דִּבְרֵי הַפְּלִשְׁתִּי הָאֵלֶּה וַיֵּחַתּוּ וַיִּרְאוּ מְאֹד,CBH
1 Sam 17:12,וְדָוִד בֶּן־אִישׁ אֶפְרָתִי הַזֶּה מִבֵּית לֶחֶם יְהוּדָה וּשְׁמוֺ יִשַׁי וְלוֺ שְׁמֹנָה בָנִים וְהָאִישׁ בִּימֵי שָׁאוּל זָקֵן בָּא בַאֲנָשִׁים,CBH
1 Sam 17:13,וַיֵּלְכוּ שְׁלֹשֶׁת בְּנֵי־יִשַׁי הַגְּדֹלִים הָלְכוּ אַחֲרֵי־שָׁאוּל לַמִּלְחָמָה וְשֵׁם שְׁלֹשֶׁת בָּנָיו אֲשֶׁר הָלְכוּ בַּמִּלְחָמָה אֱלִיאָב הַבְּכוֺר וּמִשְׁנֵהוּ אֲבִינָדָב וְהַשְּׁלִשִׁי שַׁמָּה,CBH
1 Sam 17:14,וְדָוִד הוּא הַקָּטָן וּשְׁלֹשָׁה הַגְּדֹלִים הָלְכוּ אַחֲרֵי שָׁאוּל,CBH
1 Sam 17:15,וְדָוִד הֹלֵךְ וָשָׁב מֵעַל שָׁאוּל לִרְעוֺת אֶת־צֹאן אָבִיו בֵּית־לָחֶם,CBH
1 Sam 17:16,וַיִּגַּשׁ הַפְּלִשְׁתִּי הַשְׁכֵּם וְהַעֲרֵב וַיִּתְיַצֵּב אַרְבָּעִים יוֺם,CBH
1 Sam 17:17,וַיֹּאמֶר יִשַׁי לְדָוִד בְּנוֺ קַח־נָא לְאַחֶיךָ אֵיפַת הַקָּלִיא הַזֶּה וַעֲשָׂרָה לֶחֶם הַזֶּה וְהָרֵץ הַמַּחֲנֶה לְאַחֶיךָ,CBH
1 Sam 17:18,וְאֵת עֲשֶׂרֶת חֲרִצֵי הֶחָלָב הָאֵלֶּה תָּבִיא לְשַׂר־הָאָלֶף וְאֶת־אַחֶיךָ תִּפְקֹד לְשָׁלוֺם וְאֶת־עֲרֻבָּתָם תִּקָּח,CBH
1 Sam 17:19,וְשָׁאוּל וְהֵמָּה וְכָל־אִישׁ יִשְׂרָאֵל בְּעֵמֶק הָאֵלָה נִלְחָמִים עִם־פְּלִשְׁתִּים,CBH
1 Sam 17:20,וַיַּשְׁכֵּם דָּוִד בַּבֹּקֶר וַיִּטֹּשׁ אֶת־הַצֹּאן עַל־שֹׁמֵר וַיִּשָּׂא וַיֵּלֶךְ כַּאֲשֶׁר צִוָּהוּ יִשָׁי וַיָּבֹא הַמַּעְגָּלָה וְהַחַיִל הַיֹּצֵא אֶל־הַמַּעֲרָכָה וְהֵרֵעוּ בַּמִּלְחָמָה,CBH
1 Sam 17:21,וַתַּעֲרֹךְ יִשְׂרָאֵל וּפְלִשְׁתִּים מַעֲרָכָה לִקְרַאת מַעֲרָכָה,CBH
1 Sam 17:22,וַיִּטֹּשׁ דָּוִד אֶת־הַכֵּלִים מֵעָלָיו עַל־יַד שׁוֺמֵר הַכֵּלִים וַיָּרָץ הַמַּעֲרָכָה וַיָּבֹא וַיִּשְׁאַל לְאֶחָיו לְשָׁלוֺם,CBH
1 Sam 17:23,וְהוּא מְדַבֵּר עִמָּם וְהִנֵּה אִישׁ הַבֵּנַיִם עוֺלֶה גָּלְיָת הַפְּלִשְׁתִּי שְׁמוֺ מִגַּת מִמַּעַרְכוֺת פְּלִשְׁתִּים וַיְדַבֵּר כַּדְּבָרִים הָאֵלֶּה וַיִּשְׁמַע דָּוִד,CBH
1 Sam 17:24,וְכֹל אִישׁ יִשְׂרָאֵל בִּרְאוֺתָם אֶת־הָאִישׁ וַיָּנֻסוּ מִפָּנָיו וַיִּירְאוּ מְאֹד,CBH
1 Sam 17:25,וַיֹּאמֶר אִישׁ יִשְׂרָאֵל הַרְּאִיתֶם הָאִישׁ הָעֹלֶה הַזֶּה כִּי לְחָרֵף אֶת־יִשְׂרָאֵל עֹלֶה וְהָיָה הָאִישׁ אֲשֶׁר־יַכֶּנּוּ יַעְשְׁרֶנּוּ הַמֶּלֶךְ עֹשֶׁר גָּדוֺל וְאֶת־בִּתּוֺ יִתֶּן־לוֺ וְאֵת בֵּית אָבִיו יַעֲשֶׂה חָפְשִׁי בְּיִשְׂרָאֵל,CBH
1 Sam 17:26,וַיֹּאמֶר דָּוִד אֶל־הָאֲנָשִׁים הָעֹמְדִים עִמּוֺ לֵאמֹר מַה־יֵּעָשֶׂה לָאִישׁ אֲשֶׁר יַכֶּה אֶת־הַפְּלִשְׁתִּי הַלָּז וְהֵסִיר חֶרְפָּה מֵעַל יִשְׂרָאֵל כִּי מִי הַפְּלִשְׁתִּי הֶעָרֵל הַזֶּה כִּי חֵרֵף מַעַרְכוֺת אֱלֹהִים חַיִּים,CBH
1 Sam 17:27,וַיֹּאמֶר לוֺ הָעָם כַּדָּבָר הַזֶּה לֵאמֹר כֹּה יֵעָשֶׂה לָאִישׁ אֲשֶׁר יַכֶּנּוּ,CBH
1 Sam 17:28,וַיִּשְׁמַע אֱלִיאָב אָחִיו הַגָּדוֺל בְּדַבְּרוֺ אֶל־הָאֲנָשִׁים וַיִּחַר־אַף אֱלִיאָב בְּדָוִד וַיֹּאמֶר לָמָּה־זֶּה יָרַדְתָּ וְעַל־מִי נָטַשְׁתָּ מְעַט הַצֹּאן הָהֵנָּה בַּמִּדְבָּר אֲנִי יָדַעְתִּי אֶת־זְדֹנְךָ וְאֵת רֹעַ לְבָבֶךָ כִּי לְמַעַן רְאוֺת הַמִּלְחָמָה יָרָדְתָּ,CBH
1 Sam 17:29,וַיֹּאמֶר דָּוִד מֶה עָשִׂיתִי עָתָּה הֲלוֺא דָּבָר הוּא,CBH
1 Sam 17:30,וַיִּסֹּב מֵאֶצְלוֺ אֶל־מוּל אַחֵר וַיֹּאמֶר כַּדָּבָר הַזֶּה וַיְשִׁבֻהוּ הָעָם דָּבָר כַּדָּבָר הָרִאשׁוֺן,CBH
1 Sam 17:31,וַיְּשָּׁמְעוּ הַדְּבָרִים אֲשֶׁר דִּבֶּר דָּוִד וַיַּגִּדוּ לִפְנֵי־שָׁאוּל וַיִּקָּחֵהוּ,CBH
1 Sam 17:32,וַיֹּאמֶר דָּוִד אֶל־שָׁאוּל אַל־יִפֹּל לֵב־אָדָם עָלָיו עַבְדְּךָ יֵלֵךְ וְנִלְחַם עִם־הַפְּלִשְׁתִּי הַזֶּה,CBH
1 Sam 17:33,וַיֹּאמֶר שָׁאוּל אֶל־דָּוִד לֹא תוּכַל לָלֶכֶת אֶל־הַפְּלִשְׁתִּי הַזֶּה לְהִלָּחֵם עִמּוֺ כִּי־נַעַר אַתָּה וְהוּא אִישׁ מִלְחָמָה מִנְּעֻרָיו,CBH
1 Sam 17:34,וַיֹּאמֶר דָּוִד אֶל־שָׁאוּל רֹעֶה הָיָה עַבְדְּךָ לְאָבִיו בַּצֹּאן וּבָא הָאֲרִי וְאֶת־הַדּוֺב וְנָשָׂא שֶׂה מֵהָעֵדֶר,CBH
1 Sam 17:35,וְיָצָאתִי אַחֲרָיו וְהִכִּתִיו וְהִצַּלְתִּי מִפִּיו וַיָּקָם עָלַי וְהֶחֱזַקְתִּי בִּזְקָנוֺ וְהִכִּתִיו וַהֲמִיתִּיו,CBH
1 Sam 17:36,גַּם אֶת־הָאֲרִי גַּם־הַדּוֺב הִכָּה עַבְדֶּךָ וְהָיָה הַפְּלִשְׁתִּי הֶעָרֵל הַזֶּה כְּאַחַד מֵהֶם כִּי חֵרֵף מַעַרְכֹת אֱלֹהִים חַיִּים,CBH
1 Sam 17:37,וַיֹּאמֶר דָּוִד יְהוָה אֲשֶׁר הִצִּלַנִי מִיַּד הָאֲרִי וּמִיַּד הַדֹּב הוּא יַצִּילֵנִי מִיַּד הַפְּלִשְׁתִּי הַזֶּה וַיֹּאמֶר שָׁאוּל אֶל־דָּוִד לֵךְ וַיהוָה יִהְיֶה עִמָּךְ,CBH
1 Sam 17:38,וַיַּלְבֵּשׁ שָׁאוּל אֶת־דָּוִד מַדָּיו וְנָתַן קוֺבַע נְחֹשֶׁת עַל־רֹאשׁוֺ וַיַּלְבֵּשׁ אֹתוֺ שִׁרְיוֺן,CBH
1 Sam 17:39,וַיַּחְגֹּר דָּוִד אֶת־חַרְבּוֺ מֵעַל לְמַדָּיו וַיֹּאֶל לָלֶכֶת כִּי לֹא־נִסָּה וַיֹּאמֶר דָּוִד אֶל־שָׁאוּל לֹא אוּכַל לָלֶכֶת בָּאֵלֶּה כִּי לֹא נִסִּיתִי וַיְסִרֵם דָּוִד מֵעָלָיו,CBH
1 Sam 17:40,וַיִּקַּח מַקְלוֺ בְּיָדוֺ וַיִּבְחַר־לוֺ חֲמִשָּׁה חַלֻּקֵי־אֲבָנִים מִן־הַנַּחַל וַיָּשֶׂם אֹתָם בִּכְלִי הָרֹעִים אֲשֶׁר־לוֺ וּבַיַּלְקוּט וְקַלְּעוֺ בְיָדוֺ וַיִּגַּשׁ אֶל־הַפְּלִשְׁתִּי,CBH
1 Sam 17:41,וַיֵּלֶךְ הַפְּלִשְׁתִּי הֹלֵךְ וְקָרֵב אֶל־דָּוִד וְהָאִישׁ נֹשֵׂא הַצִּנָּה לְפָנָיו,CBH
1 Sam 17:42,וַיַּבֵּט הַפְּלִשְׁתִּי וַיִּרְאֶה אֶת־דָּוִד וַיִּבְזֵהוּ כִּי־הָיָה נַעַר וְאַדְמֹנִי עִם־יְפֵה מַרְאֶה,CBH
1 Sam 17:43,וַיֹּאמֶר הַפְּלִשְׁתִּי אֶל־דָּוִד הֲכֶלֶב אָנֹכִי כִּי־אַתָּה בָא־אֵלַי בַּמַּקְלוֺת וַיְקַלֵּל הַפְּלִשְׁתִּי אֶת־דָּוִד בֵּאלֹהָיו,CBH
1 Sam 17:44,וַיֹּאמֶר הַפְּלִשְׁתִּי אֶל־דָּוִד לְכָה אֵלַי וְאֶתְּנָה אֶת־בְּשָׂרְךָ לְעוֺף הַשָּׁמַיִם וּלְבֶהֱמַת הַשָּׂדֶה,CBH
1 Sam 17:45,וַיֹּאמֶר דָּוִד אֶל־הַפְּלִשְׁתִּי אַתָּה בָּא אֵלַי בְּחֶרֶב וּבַחֲנִית וּבְכִידוֺן וְאָנֹכִי בָא־אֵלֶיךָ בְּשֵׁם יְהוָה צְבָאוֺת אֱלֹהֵי מַעַרְכוֺת יִשְׂרָאֵל אֲשֶׁר חֵרַפְתָּ,CBH
1 Sam 17:46,הַיּוֺם הַזֶּה יְסַגֶּרְךָ יְהוָה בְּיָדִי וְהִכִּיתִךָ וַהֲסִרֹתִי אֶת־רֹאשְׁךָ מֵעָלֶיךָ וְנָתַתִּי פֶּגֶר מַחֲנֵה פְלִשְׁתִּים הַיּוֺם הַזֶּה לְעוֺף הַשָּׁמַיִם וּלְחַיַּת הָאָרֶץ וְיֵדְעוּ כָּל־הָאָרֶץ כִּי יֵשׁ אֱלֹהִים לְיִשְׂרָאֵל,CBH
1 Sam 17:47,וְיֵדְעוּ כָּל־הַקָּהָל הַזֶּה כִּי־לֹא בְּחֶרֶב וּבַחֲנִית יְהוֺשִׁיעַ יְהוָה כִּי לַיהוָה הַמִּלְחָמָה וְנָתַן אֶתְכֶם בְּיָדֵנוּ,CBH
1 Sam 17:48,וְהָיָה כִּי־קָם הַפְּלִשְׁתִּי וַיֵּלֶךְ וַיִּקְרַב לִקְרַאת דָּוִד וַיְמַהֵר דָּוִד וַיָּרָץ הַמַּעֲרָכָה לִקְרַאת הַפְּלִשְׁתִּי,CBH
1 Sam 17:49,וַיִּשְׁלַח דָּוִד אֶת־יָדוֺ אֶל־הַכֶּלִי וַיִּקַּח מִשָּׁם אֶבֶן וַיְקַלַּע וַיַּךְ אֶת־הַפְּלִשְׁתִּי אֶל־מִצְחוֺ וַתִּטְבַּע הָאֶבֶן בְּמִצְחוֺ וַיִּפֹּל עַל־פָּנָיו אָרְצָה,CBH
1 Sam 17:50,וַיֶּחֱזַק דָּוִד מִן־הַפְּלִשְׁתִּי בַּקֶּלַע וּבָאֶבֶן וַיַּךְ אֶת־הַפְּלִשְׁתִּי וַיְמִיתֵהוּ וְחֶרֶב אֵין בְּיַד־דָּוִד,CBH
1 Sam 17:51,וַיָּרָץ דָּוִד וַיַּעֲמֹד אֶל־הַפְּלִשְׁתִּי וַיִּקַּח אֶת־חַרְבּוֺ וַיִּשְׁלְפָהּ מִתַּעְרָהּ וַיְמֹתְתֵהוּ וַיִּכְרָת־בָּהּ אֶת־רֹאשׁוֺ וַיִּרְאוּ הַפְּלִשְׁתִּים כִּי־מֵת גִּבּוֺרָם וַיָּנֻסוּ,CBH
1 Sam 17:52,וַיָּקֻמוּ אַנְשֵׁי יִשְׂרָאֵל וִיהוּדָה וַיָּרִעוּ וַיִּרְדְּפוּ אֶת־הַפְּלִשְׁתִּים עַד־בּוֺאֲךָ גַיְא וְעַד שַׁעֲרֵי עֶקְרוֺן וַיִּפְּלוּ חַלְלֵי פְלִשְׁתִּים בְּדֶרֶךְ שַׁעֲרַיִם וְעַד־גַּת וְעַד־עֶקְרוֺן,CBH
1 Sam 17:53,וַיָּשֻׁבוּ בְּנֵי יִשְׂרָאֵל מִדְּלֹק אַחֲרֵי פְלִשְׁתִּים וַיָּשֹׁסּוּ אֶת־מַחֲנֵיהֶם,CBH
1 Sam 17:54,וַיִּקַּח דָּוִד אֶת־רֹאשׁ הַפְּלִשְׁתִּי וַיְבִאֵהוּ יְרוּשָׁלִָם וְאֶת־כֵּלָיו שָׂם בְּאָהֳלוֺ,CBH
1 Sam 17:55,וְכִרְאוֺת שָׁאוּל אֶת־דָּוִד יֹצֵא לִקְרַאת הַפְּלִשְׁתִּי אָמַר אֶל־אַבְנֵר שַׂר הַצָּבָא בֶּן־מִי־זֶה הַנַּעַר אַבְנֵר וַיֹּאמֶר אַבְנֵר חֵי־נַפְשְׁךָ הַמֶּלֶךְ אִם־יָדָעְתִּי,CBH
1 Sam 17:56,וַיֹּאמֶר הַמֶּלֶךְ שְׁאַל אַתָּה בֶּן־מִי־זֶה הָעָלֶם,CBH
1 Sam 17:57,וּכְשׁוּב דָּוִד מֵהַכּוֺת אֶת־הַפְּלִשְׁתִּי וַיִּקַּח אֹתוֺ אַבְנֵר וַיְבִאֵהוּ לִפְנֵי שָׁאוּל וְרֹאשׁ הַפְּלִשְׁתִּי בְּיָדוֺ,CBH
1 Sam 17:58,וַיֹּאמֶר אֵלָיו שָׁאוּל בֶּן־מִי אַתָּה הַנָּעַר וַיֹּאמֶר דָּוִד בֶּן־עַבְדְּךָ יִשַׁי בֵּית הַלַּחְמִי,CBH
1 Sam 18:1,וַיְהִי כְּכַלֹּתוֺ לְדַבֵּר אֶל־שָׁאוּל וְנֶפֶשׁ יְהוֺנָתָן נִקְשְׁרָה בְּנֶפֶשׁ דָּוִד וַיֶּאֱהָבֵהוּ יְהוֺנָתָן כְּנַפְשׁוֺ,CBH
1 Sam 18:2,וַיִּקָּחֵהוּ שָׁאוּל בַּיּוֺם הַהוּא וְלֹא נְתָנוֺ לָשׁוּב בֵּית אָבִיו,CBH
1 Sam 18:3,וַיִּכְרֹת יְהוֺנָתָן וְדָוִד בְּרִית בְּאַהֲבָתוֺ אֹתוֺ כְּנַפְשׁוֺ,CBH
1 Sam 18:4,וַיִּתְפַּשֵּׁט יְהוֺנָתָן אֶת־הַמְּעִיל אֲשֶׁר עָלָיו וַיִּתְּנֵהוּ לְדָוִד וּמַדָּיו וְעַד־חַרְבּוֺ וְעַד־קַשְׁתּוֺ וְעַד־חֲגֹרוֺ,CBH
1 Sam 18:5,וַיֵּצֵא דָוִד בְּכֹל אֲשֶׁר יִשְׁלָחֶנּוּ שָׁאוּל יַשְׂכִּיל וַיְשִׂמֵהוּ שָׁאוּל עַל אַנְשֵׁי הַמִּלְחָמָה וַיִּיטַב בְּעֵינֵי כָל־הָעָם וְגַם בְּעֵינֵי עַבְדֵי שָׁאוּל,CBH
1 Sam 18:6,וַיְהִי בְּבוֺאָם בְּשׁוּב דָּוִד מֵהַכּוֺת אֶת־הַפְּלִשְׁתִּי וַתֵּצֶאנָה הַנָּשִׁים מִכָּל־עָרֵי יִשְׂרָאֵל לִָיר וְהַמְּחֹלוֺת לִקְרַאת שָׁאוּל הַמֶּלֶךְ בְּתֻפִּים בְּשִׂמְחָה וּבְשָׁלִשִׁים,CBH
1 Sam 18:7,וַתַּעֲנֶינָה הַנָּשִׁים הַמְשַׂחֲקוֺת וַתֹּאמַרְןָ הִכָּה שָׁאוּל בַּאֲלָפָיו וְדָוִד בְּרִבְבֹתָיו,CBH
1 Sam 18:8,וַיִּחַר לְשָׁאוּל מְאֹד וַיֵּרַע בְּעֵינָיו הַדָּבָר הַזֶּה וַיֹּאמֶר נָתְנוּ לְדָוִד רְבָבוֺת וְלִי נָתְנוּ הָאֲלָפִים וְעוֺד לוֺ אַךְ הַמְּלוּכָה,CBH
1 Sam 18:9,וַיְהִי שָׁאוּל עוֺיֵן אֶת־דָּוִד מֵהַיּוֺם הַהוּא וָהָלְאָה,CBH
1 Sam 18:10,וַיְהִי מִמָּחֳרָת וַתִּצְלַח רוּחַ אֱלֹהִים רָעָה אֶל־שָׁאוּל וַיִּתְנַבֵּא בְתוֺךְ־הַבַּיִת וְדָוִד מְנַגֵּן בְּיָדוֺ כְּיוֺם בְּיוֺם וְהַחֲנִית בְּיַד־שָׁאוּל,CBH
1 Sam 18:11,וַיָּטֶל שָׁאוּל אֶת־הַחֲנִית וַיֹּאמֶר אַכֶּה בְדָוִד וּבַקִּיר וַיִּסֹּב דָּוִד מִפָּנָיו פַּעֲמָיִם,CBH
1 Sam 18:12,וַיִּרָא שָׁאוּל מִלִּפְנֵי דָוִד כִּי־הָיָה יְהוָה עִמּוֺ וּמֵעִם שָׁאוּל סָר,CBH
1 Sam 18:13,וַיְסִרֵהוּ שָׁאוּל מֵעִמּוֺ וַיְשִׂמֵהוּ לוֺ שַׂר־אָלֶף וַיֵּצֵא וַיָּבֹא לִפְנֵי הָעָם,CBH
1 Sam 18:14,וַיְהִי דָוִד לְכָל־דְּרָכָיו מַשְׂכִּיל וַיהוָה עִמּוֺ,CBH
1 Sam 18:15,וַיַּרְא שָׁאוּל אֲשֶׁר־הוּא מַשְׂכִּיל מְאֹד וַיָּגָר מִפָּנָיו,CBH
1 Sam 18:16,וְכָל־יִשְׂרָאֵל וִיהוּדָה אֹהֵב אֶת־דָּוִד כִּי־הוּא יוֺצֵא וָבָא לִפְנֵיהֶם,CBH
1 Sam 18:17,וַיֹּאמֶר שָׁאוּל אֶל־דָּוִד הִנֵּה בִתִּי הַגְּדוֺלָה מֵרַב אֹתָהּ אֶתֶּן־לְךָ לְאִשָּׁה אַךְ הֱיֵה־לִּי לְבֶן־חַיִל וְהִלָּחֵם מִלְחֲמוֺת יְהוָה וְשָׁאוּל אָמַר אַל־תְּהִי יָדִי בּוֺ וּתְהִי־בוֺ יַד־פְּלִשְׁתִּים,CBH
1 Sam 18:18,וַיֹּאמֶר דָּוִד אֶל־שָׁאוּל מִי אָנֹכִי וּמִי חַיַּי מִשְׁפַּחַת אָבִי בְּיִשְׂרָאֵל כִּי־אֶהְיֶה חָתָן לַמֶּלֶךְ,CBH
1 Sam 18:19,וַיְהִי בְּעֵת תֵּת אֶת־מֵרַב בַּת־שָׁאוּל לְדָוִד וְהִיא נִתְּנָה לְעַדְרִיאֵל הַמְּחֹלָתִי לְאִשָּׁה,CBH
1 Sam 18:20,וַתֶּאֱהַב מִיכַל בַּת־שָׁאוּל אֶת־דָּוִד וַיַּגִּדוּ לְשָׁאוּל וַיִּשַׁר הַדָּבָר בְּעֵינָיו,CBH
1 Sam 18:21,וַיֹּאמֶר שָׁאוּל אֶתְּנֶנָּה לּוֺ וּתְהִי־לוֺ לְמוֺקֵשׁ וּתְהִי־בוֺ יַד־פְּלִשְׁתִּים וַיֹּאמֶר שָׁאוּל אֶל־דָּוִד בִּשְׁתַּיִם תִּתְחַתֵּן בִּי הַיּוֺם,CBH
1 Sam 18:22,וַיְצַו שָׁאוּל אֶת־עֲבָדָיו דַּבְּרוּ אֶל־דָּוִד בַּלָּט לֵאמֹר הִנֵּה חָפֵץ בְּךָ הַמֶּלֶךְ וְכָל־עֲבָדָיו אֲהֵבוּךָ וְעַתָּה הִתְחַתֵּן בַּמֶּלֶךְ,CBH
1 Sam 18:23,וַיְדַבְּרוּ עַבְדֵי שָׁאוּל בְּאָזְנֵי דָוִד אֶת־הַדְּבָרִים הָאֵלֶּה וַיֹּאמֶר דָּוִד הַנְקַלָּה בְעֵינֵיכֶם הִתְחַתֵּן בַּמֶּלֶךְ וְאָנֹכִי אִישׁ־רָשׁ וְנִקְלֶה,CBH
1 Sam 18:24,וַיַּגִּדוּ עַבְדֵי שָׁאוּל לוֺ לֵאמֹר כַּדְּבָרִים הָאֵלֶּה דִּבֶּר דָּוִד,CBH
1 Sam 18:25,וַיֹּאמֶר שָׁאוּל כֹּה־תֹאמְרוּ לְדָוִד אֵין־חֵפֶץ לַמֶּלֶךְ בְּמֹהַר כִּי בְּמֵאָה עָרְלוֺת פְּלִשְׁתִּים לְהִנָּקֵם בְּאֹיְבֵי הַמֶּלֶךְ וְשָׁאוּל חָשַׁב לְהַפִּיל אֶת־דָּוִד בְּיַד־פְּלִשְׁתִּים,CBH
1 Sam 18:26,וַיַּגִּדוּ עֲבָדָיו לְדָוִד אֶת־הַדְּבָרִים הָאֵלֶּה וַיִּשַׁר הַדָּבָר בְּעֵינֵי דָוִד לְהִתְחַתֵּן בַּמֶּלֶךְ וְלֹא מָלְאוּ הַיָּמִים,CBH
1 Sam 18:27,וַיָּקָם דָּוִד וַיֵּלֶךְ הוּא וַאֲנָשָׁיו וַיַּךְ בַּפְּלִשְׁתִּים מָאתַיִם אִישׁ וַיָּבֵא דָוִד אֶת־עָרְלֹתֵיהֶם וַיְמַלְאוּם לַמֶּלֶךְ לְהִתְחַתֵּן בַּמֶּלֶךְ וַיִּתֶּן־לוֺ שָׁאוּל אֶת־מִיכַל בִּתּוֺ לְאִשָּׁה,CBH
1 Sam 18:28,וַיַּרְא שָׁאוּל וַיֵּדַע כִּי יְהוָה עִם־דָּוִד וּמִיכַל בַּת־שָׁאוּל אֲהֵבַתְהוּ,CBH
1 Sam 18:29,וַיֹּאסֶף שָׁאוּל לֵרֹא מִפְּנֵי דָוִד עוֺד וַיְהִי שָׁאוּל אֹיֵב אֶת־דָּוִד כָּל־הַיָּמִים,CBH
1 Sam 18:30,וַיֵּצְאוּ שָׂרֵי פְלִשְׁתִּים וַיְהִי מִדֵּי צֵאתָם שָׂכַל דָּוִד מִכֹּל עַבְדֵי שָׁאוּל וַיִּיקַר שְׁמוֺ מְאֹד,CBH
1 Sam 19:1,וַיְדַבֵּר שָׁאוּל אֶל־יוֺנָתָן בְּנוֺ וְאֶל־כָּל־עֲבָדָיו לְהָמִית אֶת־דָּוִד וִיהוֺנָתָן בֶּן־שָׁאוּל חָפֵץ בְּדָוִד מְאֹד,CBH
1 Sam 19:2,וַיַּגֵּד יְהוֺנָתָן לְדָוִד לֵאמֹר מְבַקֵּשׁ שָׁאוּל אָבִי לַהֲמִיתֶךָ וְעַתָּה הִשָּׁמֶר־נָא בַבֹּקֶר וְיָשַׁבְתָּ בַסֵּתֶר וְנַחְבֵּאתָ,CBH
1 Sam 19:3,וַאֲנִי אֵצֵא וְעָמַדְתִּי לְיַד־אָבִי בַּשָּׂדֶה אֲשֶׁר אַתָּה שָׁם וַאֲנִי אֲדַבֵּר בְּךָ אֶל־אָבִי וְרָאִיתִי מָה וְהִגַּדְתִּי לָךְ,CBH
1 Sam 19:4,וַיְדַבֵּר יְהוֺנָתָן בְּדָוִד טוֺב אֶל־שָׁאוּל אָבִיו וַיֹּאמֶר אֵלָיו אַל־יֶחֱטָא הַמֶּלֶךְ בְּעַבְדּוֺ בְדָוִד כִּי לוֺא חָטָא לָךְ וְכִי מַעֲשָׂיו טוֺב־לְךָ מְאֹד,CBH
1 Sam 19:5,וַיָּשֶׂם אֶת־נַפְשׁוֺ בְכַפּוֺ וַיַּךְ אֶת־הַפְּלִשְׁתִּי וַיַּעַשׂ יְהוָה תְּשׁוּעָה גְדוֺלָה לְכָל־יִשְׂרָאֵל רָאִיתָ וַתִּשְׂמָח וְלָמָּה תֶחֱטָא בְּדָם נָקִי לְהָמִית אֶת־דָּוִד חִנָּם,CBH
1 Sam 19:6,וַיִּשְׁמַע שָׁאוּל בְּקוֺל יְהוֺנָתָן וַיִּשָּׁבַע שָׁאוּל חַי־יְהוָה אִם־יוּמָת,CBH
1 Sam 19:7,וַיִּקְרָא יְהוֺנָתָן לְדָוִד וַיַּגֶּד־לוֺ יְהוֺנָתָן אֵת כָּל־הַדְּבָרִים הָאֵלֶּה וַיָּבֵא יְהוֺנָתָן אֶת־דָּוִד אֶל־שָׁאוּל וַיְהִי לְפָנָיו כְּאֶתְמוֺל שִׁלְשׁוֺם,CBH
1 Sam 19:8,וַתּוֺסֶף הַמִּלְחָמָה לִהְיוֺת וַיֵּצֵא דָוִד וַיִּלָּחֶם בַּפְּלִשְׁתִּים וַיַּךְ בָּהֶם מַכָּה גְדוֺלָה וַיָּנֻסוּ מִפָּנָיו,CBH
1 Sam 19:9,וַתְּהִי רוּחַ יְהוָה רָעָה אֶל־שָׁאוּל וְהוּא בְּבֵיתוֺ יוֺשֵׁב וַחֲנִיתוֺ בְּיָדוֺ וְדָוִד מְנַגֵּן בְּיָד,CBH
1 Sam 19:10,וַיְבַקֵּשׁ שָׁאוּל לְהַכּוֺת בַּחֲנִית בְּדָוִד וּבַקִּיר וַיִּפְטַר מִפְּנֵי שָׁאוּל וַיַּךְ אֶת־הַחֲנִית בַּקִּיר וְדָוִד נָס וַיִּמָּלֵט בַּלַּיְלָה הוּא,CBH
1 Sam 19:11,וַיִּשְׁלַח שָׁאוּל מַלְאָכִים אֶל־בֵּית דָּוִד לְשָׁמְרוֺ וְלַהֲמִיתוֺ בַּבֹּקֶר וַתַּגֵּד לְדָוִד מִיכַל אִשְׁתּוֺ לֵאמֹר אִם־אֵינְךָ מְמַלֵּט אֶת־נַפְשְׁךָ הַלַּיְלָה מָחָר אַתָּה מוּמָת,CBH
1 Sam 19:12,וַתֹּרֶד מִיכַל אֶת־דָּוִד בְּעַד הַחַלּוֺן וַיֵּלֶךְ וַיִּבְרַח וַיִּמָּלֵט,CBH
1 Sam 19:13,וַתִּקַּח מִיכַל אֶת־הַתְּרָפִים וַתָּשֶׂם אֶל־הַמִּטָּה וְאֵת כְּבִיר הָעִזִּים שָׂמָה מְרַאֲשֹׁתָיו וַתְּכַס בַּבָּגֶד,CBH
1 Sam 19:14,וַיִּשְׁלַח שָׁאוּל מַלְאָכִים לָקַחַת אֶת־דָּוִד וַתֹּאמֶר חֹלֶה הוּא,CBH
1 Sam 19:15,וַיִּשְׁלַח שָׁאוּל אֶת־הַמַּלְאָכִים לִרְאוֺת אֶת־דָּוִד לֵאמֹר הַעֲלוּ אֹתוֺ בַמִּטָּה אֵלַי לַהֲמִתוֺ,CBH
1 Sam 19:16,וַיָּבֹאוּ הַמַּלְאָכִים וְהִנֵּה הַתְּרָפִים אֶל־הַמִּטָּה וּכְבִיר הָעִזִּים מְרַאֲשֹׁתָיו,CBH
1 Sam 19:17,וַיֹּאמֶר שָׁאוּל אֶל־מִיכַל לָמָּה כָּכָה רִמִּיתִנִי וַתְּשַׁלְּחִי אֶת־אֹיְבִי וַיִּמָּלֵט וַתֹּאמֶר מִיכַל אֶל־שָׁאוּל הוּא־אָמַר אֵלַי שַׁלְּחִנִי לָמָה אֲמִיתֵךְ,CBH
1 Sam 19:18,וְדָוִד בָּרַח וַיִּמָּלֵט וַיָּבֹא אֶל־שְׁמוּאֵל הָרָמָתָה וַיַּגֶּד־לוֺ אֵת כָּל־אֲשֶׁר עָשָׂה־לוֺ שָׁאוּל וַיֵּלֶךְ הוּא וּשְׁמוּאֵל וַיֵּשְׁבוּ בְּנָיוֺת,CBH
1 Sam 19:19,וַיֻּגַּד לְשָׁאוּל לֵאמֹר הִנֵּה דָוִד בְּנָיוֺת בָּרָמָה,CBH
1 Sam 19:20,וַיִּשְׁלַח שָׁאוּל מַלְאָכִים לָקַחַת אֶת־דָּוִד וַיַּרְא אֶת־לַהֲקַת הַנְּבִיאִים נִבְּאִים וּשְׁמוּאֵל עֹמֵד נִצָּב עֲלֵיהֶם וַתְּהִי עַל־מַלְאֲכֵי שָׁאוּל רוּחַ אֱלֹהִים וַיִּתְנַבְּאוּ גַּם־הֵמָּה,CBH
1 Sam 19:21,וַיַּגִּדוּ לְשָׁאוּל וַיִּשְׁלַח מַלְאָכִים אֲחֵרִים וַיִּתְנַבְּאוּ גַּם־הֵמָּה וַיֹּסֶף שָׁאוּל וַיִּשְׁלַח מַלְאָכִים שְׁלִשִׁים וַיִּתְנַבְּאוּ גַּם־הֵמָּה,CBH
1 Sam 19:22,וַיֵּלֶךְ גַּם־הוּא הָרָמָתָה וַיָּבֹא עַד־בּוֺר הַגָּדוֺל אֲשֶׁר בַּשֶּׂכוּ וַיִּשְׁאַל וַיֹּאמֶר אֵיפֹה שְׁמוּאֵל וְדָוִד וַיֹּאמֶר הִנֵּה בְּנָיוֺת בָּרָמָה,CBH
1 Sam 19:23,וַיֵּלֶךְ שָׁם אֶל־נָיוֺת בָּרָמָה וַתְּהִי עָלָיו גַּם־הוּא רוּחַ אֱלֹהִים וַיֵּלֶךְ הָלוֺךְ וַיִּתְנַבֵּא עַד־בֹּאוֺ בְּנָיוֺת בָּרָמָה,CBH
1 Sam 19:24,וַיִּפְשַׁט גַּם־הוּא בְּגָדָיו וַיִּתְנַבֵּא גַם־הוּא לִפְנֵי שְׁמוּאֵל וַיִּפֹּל עָרֹם כָּל־הַיּוֺם הַהוּא וְכָל־הַלָּיְלָה עַל־כֵּן יֹאמְרוּ הֲגַם שָׁאוּל בַּנְּבִיאִם,CBH
1 Sam 20:1,וַיִּבְרַח דָּוִד מִנָּיוֺת בָּרָמָה וַיָּבֹא וַיֹּאמֶר לִפְנֵי יְהוֺנָתָן מֶה עָשִׂיתִי מֶה־עֲוֹנִי וּמֶה־חַטָּאתִי לִפְנֵי אָבִיךָ כִּי מְבַקֵּשׁ אֶת־נַפְשִׁי,CBH
1 Sam 20:2,וַיֹּאמֶר לוֺ חָלִילָה לֹא תָמוּת הִנֵּה לֹא־יַעֲֶה אָבִי דָּבָר גָּדוֺל אוֺ דָּבָר קָטֹן וְלֹא יִגְלֶה אֶת־אָזְנִי וּמַדּוּעַ יַסְתִּיר אָבִי מִמֶּנִּי אֶת־הַדָּבָר הַזֶּה אֵין זֹאת,CBH
1 Sam 20:3,וַיִּשָּׁבַע עוֺד דָּוִד וַיֹּאמֶר יָדֹעַ יָדַע אָבִיךָ כִּי־מָצָאתִי חֵן בְּעֵינֶיךָ וַיֹּאמֶר אַל־יֵדַע־זֹאת יְהוֺנָתָן פֶּן־יֵעָצֵב וְאוּלָם חַי־יְהוָה וְחֵי נַפְשֶׁךָ כִּי כְפֶשַׂע בֵּינִי וּבֵין הַמָּוֶת,CBH
1 Sam 20:4,וַיֹּאמֶר יְהוֺנָתָן אֶל־דָּוִד מַה־תֹּאמַר נַפְשְׁךָ וְאֶעֱשֶׂה־לָּךְ,CBH
1 Sam 20:5,וַיֹּאמֶר דָּוִד אֶל־יְהוֺנָתָן הִנֵּה־חֹדֶשׁ מָחָר וְאָנֹכִי יָשֹׁב־אֵשֵׁב עִם־הַמֶּלֶךְ לֶאֱכוֺל וְשִׁלַּחְתַּנִי וְנִסְתַּרְתִּי בַשָּׂדֶה עַד הָעֶרֶב הַשְּׁלִשִׁית,CBH
1 Sam 20:6,אִם־פָּקֹד יִפְקְדֵנִי אָבִיךָ וְאָמַרְתָּ נִשְׁאֹל נִשְׁאַל מִמֶּנִּי דָוִד לָרוּץ בֵּית־לֶחֶם עִירוֺ כִּי זֶבַח הַיָּמִים שָׁם לְכָל־הַמִּשְׁפָּחָה,CBH
1 Sam 20:7,אִם־כֹּה יֹאמַר טוֺב שָׁלוֺם לְעַבְדֶּךָ וְאִם־חָרֹה יֶחֱרֶה לוֺ דַּע כִּי־כָלְתָה הָרָעָה מֵעִמּוֺ,CBH
1 Sam 20:8,וְעָשִׂיתָ חֶסֶד עַל־עַבְדֶּךָ כִּי בִּבְרִית יְהוָה הֵבֵאתָ אֶת־עַבְדְּךָ עִמָּךְ וְאִם־יֶשׁ־בִּי עָוֹן הֲמִיתֵנִי אַתָּה וְעַד־אָבִיךָ לָמָּה־זֶּה תְבִיאֵנִי,CBH
1 Sam 20:9,וַיֹּאמֶר יְהוֺנָתָן חָלִילָה לָּךְ כִּי אִם־יָדֹעַ אֵדַע כִּי־כָלְתָה הָרָעָה מֵעִם אָבִי לָבוֺא עָלֶיךָ וְלֹא אֹתָהּ אַגִּיד לָךְ,CBH
1 Sam 20:10,וַיֹּאמֶר דָּוִד אֶל־יְהוֺנָתָן מִי יַגִּיד לִי אוֺ מַה־יַּעַנְךָ אָבִיךָ קָשָׁה,CBH
1 Sam 20:11,וַיֹּאמֶר יְהוֺנָתָן אֶל־דָּוִד לְכָה וְנֵצֵא הַשָּׂדֶה וַיֵּצְאוּ שְׁנֵיהֶם הַשָּׂדֶה,CBH
1 Sam 20:12,וַיֹּאמֶר יְהוֺנָתָן אֶל־דָּוִד יְהוָה אֱלֹהֵי יִשְׂרָאֵל כִּי־אֶחְקֹר אֶת־אָבִי כָּעֵת מָחָר הַשְּׁלִשִׁית וְהִנֵּה־טוֺב אֶל־דָּוִד וְלֹא־אָז אֶשְׁלַח אֵלֶיךָ וְגָלִיתִי אֶת־אָזְנֶךָ,CBH
1 Sam 20:13,כֹּה־יַעֲשֶׂה יְהוָה לִיהוֺנָתָן וְכֹה יֹסִיף כִּי־יֵיטִב אֶל־אָבִי אֶת־הָרָעָה עָלֶיךָ וְגָלִיתִי אֶת־אָזְנֶךָ וְשִׁלַּחְתִּיךָ וְהָלַכְתָּ לְשָׁלוֺם וִיהִי יְהוָה עִמָּךְ כַּאֲשֶׁר הָיָה עִם־אָבִי,CBH
1 Sam 20:14,וְלֹא אִם־עוֺדֶנִּי חָי וְלֹא־תַעֲשֶׂה עִמָּדִי חֶסֶד יְהוָה וְלֹא אָמוּת,CBH
1 Sam 20:15,וְלֹא־תַכְרִת אֶת־חַסְדְּךָ מֵעִם בֵּיתִי עַד־עוֺלָם וְלֹא בְּהַכְרִת יְהוָה אֶת־אֹיְבֵי דָוִד אִישׁ מֵעַל פְּנֵי הָאֲדָמָה,CBH
1 Sam 20:16,וַיִּכְרֹת יְהוֺנָתָן עִם־בֵּית דָּוִד וּבִקֵּשׁ יְהוָה מִיַּד אֹיְבֵי דָוִד,CBH
1 Sam 20:17,וַיּוֺסֶף יְהוֺנָתָן לְהַשְׁבִּיעַ אֶת־דָּוִד בְּאַהֲבָתוֺ אֹתוֺ כִּי־אַהֲבַת נַפְשׁוֺ אֲהֵבוֺ,CBH
1 Sam 20:18,וַיֹּאמֶר־לוֺ יְהוֺנָתָן מָחָר חֹדֶשׁ וְנִפְקַדְתָּ כִּי יִפָּקֵד מוֺשָׁבֶךָ,CBH
1 Sam 20:19,וְשִׁלַּשְׁתָּ תֵּרֵד מְאֹד וּבָאתָ אֶל־הַמָּקוֺם אֲשֶׁר־נִסְתַּרְתָּ שָּׁם בְּיוֺם הַמַּעֲשֶׂה וְיָשַׁבְתָּ אֵצֶל הָאֶבֶן הָאָזֶל,CBH
1 Sam 20:20,וַאֲנִי שְׁלֹשֶׁת הַחִצִּים צִדָּה אוֺרֶה לְשַׁלַּח־לִי לְמַטָּרָה,CBH
1 Sam 20:21,וְהִנֵּה אֶשְׁלַח אֶת־הַנַּעַר לֵךְ מְצָא אֶת־הַחִצִּים אִם־אָמֹר אֹמַר לַנַּעַר הִנֵּה הַחִצִּים מִמְּךָ וָהֵנָּה קָחֶנּוּ וָבֹאָה כִּי־שָׁלוֺם לְךָ וְאֵין דָּבָר חַי־יְהוָה,CBH
1 Sam 20:22,וְאִם־כֹּה אֹמַר לָעֶלֶם הִנֵּה הַחִצִּים מִמְּךָ וָהָלְאָה לֵךְ כִּי שִׁלַּחֲךָ יְהוָה,CBH
1 Sam 20:23,וְהַדָּבָר אֲשֶׁר דִּבַּרְנוּ אֲנִי וָאָתָּה הִנֵּה יְהוָה בֵּינִי וּבֵינְךָ עַד־עוֺלָם,CBH
1 Sam 20:24,וַיִּסָּתֵר דָּוִד בַּשָּׂדֶה וַיְהִי הַחֹדֶשׁ וַיֵּשֶׁב הַמֶּלֶךְ אֶל־הַלֶּחֶם לֶאֱכוֺל,CBH
1 Sam 20:25,וַיֵּשֶׁב הַמֶּלֶךְ עַל־מוֺשָׁבוֺ כְּפַעַם בְּפַעַם אֶל־מוֺשַׁב הַקִּיר וַיָּקָם יְהוֺנָתָן וַיֵּשֶׁב אַבְנֵר מִצַּד שָׁאוּל וַיִּפָּקֵד מְקוֺם דָּוִד,CBH
1 Sam 20:26,וְלֹא־דִבֶּר שָׁאוּל מְאוּמָה בַּיּוֺם הַהוּא כִּי אָמַר מִקְרֶה הוּא בִּלְתִּי טָהוֺר הוּא כִּי־לֹא טָהוֺר,CBH
1 Sam 20:27,וַיְהִי מִמָּחֳרַת הַחֹדֶשׁ הַשֵּׁנִי וַיִּפָּקֵד מְקוֺם דָּוִד וַיֹּאמֶר שָׁאוּל אֶל־יְהוֺנָתָן בְּנוֺ מַדּוּעַ לֹא־בָא בֶן־יִשַׁי גַּם־תְּמוֺל גַּם־הַיּוֺם אֶל־הַלָּחֶם,CBH
1 Sam 20:28,וַיַּעַן יְהוֺנָתָן אֶת־שָׁאוּל נִשְׁאֹל נִשְׁאַל דָּוִד מֵעִמָּדִי עַד־בֵּית לָחֶם,CBH
1 Sam 20:29,וַיֹּאמֶר שַׁלְּחֵנִי נָא כִּי זֶבַח מִשְׁפָּחָה לָנוּ בָּעִיר וְהוּא צִוָּה־לִי אָחִי וְעַתָּה אִם־מָצָאתִי חֵן בְּעֵינֶיךָ אִמָּלְטָה נָּא וְאֶרְאֶה אֶת־אֶחָי עַל־כֵּן לֹא־בָא אֶל־שֻׁלְחַן הַמֶּלֶךְ,CBH
1 Sam 20:30,וַיִּחַר־אַף שָׁאוּל בִּיהוֺנָתָן וַיֹּאמֶר לוֺ בֶּן־נַעֲוַת הַמַּרְדּוּת הֲלוֺא יָדַעְתִּי כִּי־בֹחֵר אַתָּה לְבֶן־יִשַׁי לְבָשְׁתְּךָ וּלְבֹשֶׁת עֶרְוַת אִמֶּךָ,CBH
1 Sam 20:31,כִּי כָל־הַיָּמִים אֲשֶׁר בֶּן־יִשַׁי חַי עַל־הָאֲדָמָה לֹא תִכּוֺן אַתָּה וּמַלְכוּתֶךָ וְעַתָּה שְׁלַח וְקַח אֹתוֺ אֵלַי כִּי בֶן־מָוֶת הוּא,CBH
1 Sam 20:32,וַיַּעַן יְהוֺנָתָן אֶת־שָׁאוּל אָבִיו וַיֹּאמֶר אֵלָיו לָמָּה יוּמַת מֶה עָשָׂה,CBH
1 Sam 20:33,וַיָּטֶל שָׁאוּל אֶת־הַחֲנִית עָלָיו לְהַכֹּתוֺ וַיֵּדַע יְהוֺנָתָן כִּי־כָלָה הִיא מֵעִם אָבִיו לְהָמִית אֶת־דָּוִד,CBH
1 Sam 20:34,וַיָּקָם יְהוֺנָתָן מֵעִם הַשֻּׁלְחָן בָּחֳרִי־אָף וְלֹא־אָכַל בְּיוֺם־הַחֹדֶשׁ הַשֵּׁנִי לֶחֶם כִּי נֶעְצַב אֶל־דָּוִד כִּי הִכְלִמוֺ אָבִיו,CBH
1 Sam 20:35,וַיְהִי בַבֹּקֶר וַיֵּצֵא יְהוֺנָתָן הַשָּׂדֶה לְמוֺעֵד דָּוִד וְנַעַר קָטֹן עִמּוֺ,CBH
1 Sam 20:36,וַיֹּאמֶר לְנַעֲרוֺ רֻץ מְצָא נָא אֶת־הַחִצִּים אֲשֶׁר אָנֹכִי מוֺרֶה הַנַּעַר רָץ וְהוּא־יָרָה הַחֵצִי לְהַעֲבִרוֺ,CBH
1 Sam 20:37,וַיָּבֹא הַנַּעַר עַד־מְקוֺם הַחֵצִי אֲשֶׁר יָרָה יְהוֺנָתָן וַיִּקְרָא יְהוֺנָתָן אַחֲרֵי הַנַּעַר וַיֹּאמֶר הֲלוֺא הַחֵצִי מִמְּךָ וָהָלְאָה,CBH
1 Sam 20:38,וַיִּקְרָא יְהוֺנָתָן אַחֲרֵי הַנַּעַר מְהֵרָה חוּשָׁה אַל־תַּעֲמֹד וַיְלַקֵּט נַעַר יְהוֺנָתָן אֶת־הַחִצִּים וַיָּבֹא אֶל־אֲדֹנָיו,CBH
1 Sam 20:39,וְהַנַּעַר לֹא־יָדַע מְאוּמָה אַךְ יְהוֺנָתָן וְדָוִד יָדְעוּ אֶת־הַדָּבָר,CBH
1 Sam 20:40,וַיִּתֵּן יְהוֺנָתָן אֶת־כֵּלָיו אֶל־הַנַּעַר אֲשֶׁר־לוֺ וַיֹּאמֶר לוֺ לֵךְ הָבֵיא הָעִיר,CBH
1 Sam 20:41,הַנַּעַר בָּא וְדָוִד קָם מֵאֵצֶל הַנֶּגֶב וַיִּפֹּל לְאַפָּיו אַרְצָה וַיִּשְׁתַּחוּ שָׁלֹשׁ פְּעָמִים וַיִּשְּׁקוּ אִישׁ אֶת־רֵעֵהוּ וַיִּבְכּוּ אִישׁ אֶת־רֵעֵהוּ עַד־דָּוִד הִגְדִּיל,CBH
1 Sam 20:42,וַיֹּאמֶר יְהוֺנָתָן לְדָוִד לֵךְ לְשָׁלוֺם אֲשֶׁר נִשְׁבַּעְנוּ שְׁנֵינוּ אֲנַחְנוּ בְּשֵׁם יְהוָה לֵאמֹר יְהוָה יִהְיֶה בֵּינִי וּבֵינֶךָ וּבֵין זַרְעִי וּבֵין זַרְעֲךָ עַד־עוֺלָם,CBH
1 Sam 21:1,וַיָּקָם וַיֵּלַךְ וִיהוֺנָתָן בָּא הָעִיר,CBH
1 Sam 21:2,וַיָּבֹא דָוִד נֹבֶה אֶל־אֲחִימֶלֶךְ הַכֹּהֵן וַיֶּחֱרַד אֲחִימֶלֶךְ לִקְרַאת דָּוִד וַיֹּאמֶר לוֺ מַדּוּעַ אַתָּה לְבַדֶּךָ וְאִישׁ אֵין אִתָּךְ,CBH
1 Sam 21:3,וַיֹּאמֶר דָּוִד לַאֲחִימֶלֶךְ הַכֹּהֵן הַמֶּלֶךְ צִוַּנִי דָבָר וַיֹּאמֶר אֵלַי אִישׁ אַל־יֵדַע מְאוּמָה אֶת־הַדָּבָר אֲשֶׁר־אָנֹכִי שֹׁלֵחֲךָ וַאֲשֶׁר צִוִּיתִךָ וְאֶת־הַנְּעָרִים יוֺדַעְתִּי אֶל־מְקוֺם פְּלֹנִי אַלְמוֺנִי,CBH
1 Sam 21:4,וְעַתָּה מַה־יֵּשׁ תַּחַת־יָדְךָ חֲמִשָּׁה־לֶחֶם תְּנָה בְיָדִי אוֺ הַנִּמְצָא,CBH
1 Sam 21:5,וַיַּעַן הַכֹּהֵן אֶת־דָּוִד וַיֹּאמֶר אֵין־לֶחֶם חֹל אֶל־תַּחַת יָדִי כִּי־אִם־לֶחֶם קֹדֶשׁ יֵשׁ אִם־נִשְׁמְרוּ הַנְּעָרִים אַךְ מֵאִשָּׁה,CBH
1 Sam 21:6,וַיַּעַן דָּוִד אֶת־הַכֹּהֵן וַיֹּאמֶר לוֺ כִּי אִם־אִשָּׁה עֲצֻרָה־לָנוּ כִּתְמוֺל שִׁלְשֹׁם בְּצֵאתִי וַיִּהְיוּ כְלֵי־הַנְּעָרִים קֹדֶשׁ וְהוּא דֶּרֶךְ חֹל וְאַף כִּי הַיּוֺם יִקְדַּשׁ בַּכֶּלִי,CBH
1 Sam 21:7,וַיִּתֶּן־לוֺ הַכֹּהֵן קֹדֶשׁ כִּי לֹא־הָיָה שָׁם לֶחֶם כִּי־אִם־לֶחֶם הַפָּנִים הַמּוּסָרִים מִלִּפְנֵי יְהוָה לָשׂוּם לֶחֶם חֹם בְּיוֺם הִלָּקְחוֺ,CBH
1 Sam 21:8,וְשָׁם אִישׁ מֵעַבְדֵי שָׁאוּל בַּיּוֺם הַהוּא נֶעְצָר לִפְנֵי יְהוָה וּשְׁמוֺ דֹּאֵג הָאֲדֹמִי אַבִּיר הָרֹעִים אֲשֶׁר לְשָׁאוּל,CBH
1 Sam 21:9,וַיֹּאמֶר דָּוִד לַאֲחִימֶלֶךְ וְאִין יֶשׁ־פֹּה תַחַת־יָדְךָ חֲנִית אוֺ־חָרֶב כִּי גַם־חַרְבִּי וְגַם־כֵּלַי לֹא־לָקַחְתִּי בְיָדִי כִּי־הָיָה דְבַר־הַמֶּלֶךְ נָחוּץ,CBH
1 Sam 21:10,וַיֹּאמֶר הַכֹּהֵן חֶרֶב גָּלְיָת הַפְּלִשְׁתִּי אֲשֶׁר־הִכִּיתָ בְּעֵמֶק הָאֵלָה הִנֵּה־הִיא לוּטָה בַשִּׂמְלָה אַחֲרֵי הָאֵפוֺד אִם־אֹתָהּ תִּקַּח־לְךָ קָח כִּי אֵין אַחֶרֶת זוּלָתָהּ בָּזֶה וַיֹּאמֶר דָּוִד אֵין כָּמוֺהָ תְּנֶנָּה לִּי,CBH
1 Sam 21:11,וַיָּקָם דָּוִד וַיִּבְרַח בַּיּוֺם־הַהוּא מִפְּנֵי שָׁאוּל וַיָּבֹא אֶל־אָכִישׁ מֶלֶךְ גַּת,CBH
1 Sam 21:12,וַיֹּאמְרוּ עַבְדֵי אָכִישׁ אֵלָיו הֲלוֺא־זֶה דָוִד מֶלֶךְ הָאָרֶץ הֲלוֺא לָזֶה יַעֲנוּ בַמְּחֹלוֺת לֵאמֹר הִכָּה שָׁאוּל בַּאֲלָפָיו וְדָוִד בְּרִבְבֹתָיו,CBH
1 Sam 21:13,וַיָּשֶׂם דָּוִד אֶת־הַדְּבָרִים הָאֵלֶּה בִּלְבָבוֺ וַיִּרָא מְאֹד מִפְּנֵי אָכִישׁ מֶלֶךְ־גַּת,CBH
1 Sam 21:14,וַיְשַׁנּוֺ אֶת־טַעְמוֺ בְּעֵינֵיהֶם וַיִּתְהֹלֵל בְּיָדָם וַיְתָיו עַל־דַּלְתוֺת הַשַּׁעַר וַיּוֺרֶד רִירוֺ אֶל־זְקָנוֺ,CBH
1 Sam 21:15,וַיֹּאמֶר אָכִישׁ אֶל־עֲבָדָיו הִנֵּה תִרְאוּ אִישׁ מִשְׁתַּגֵּעַ לָמָּה תָּבִיאוּ אֹתוֺ אֵלָי,CBH
1 Sam 21:16,חֲסַר מְשֻׁגָּעִים אָנִי כִּי־הֲבֵאתֶם אֶת־זֶה לְהִשְׁתַּגֵּעַ עָלָי הֲזֶה יָבוֺא אֶל־בֵּיתִי,CBH
1 Sam 22:1,וַיֵּלֶךְ דָּוִד מִשָּׁם וַיִּמָּלֵט אֶל־מְעָרַת עֲדֻלָּם וַיִּשְׁמְעוּ אֶחָיו וְכָל־בֵּית אָבִיו וַיֵּרְדוּ אֵלָיו שָׁמָּה,CBH
1 Sam 22:2,וַיִּתְקַבְּצוּ אֵלָיו כָּל־אִישׁ מָצוֺק וְכָל־אִישׁ אֲשֶׁר־לוֺ נֹשֶׁא וְכָל־אִישׁ מַר־נֶפֶשׁ וַיְהִי עֲלֵיהֶם לְשָׂר וַיִּהְיוּ עִמּוֺ כְּאַרְבַּע מֵאוֺת אִישׁ,CBH
1 Sam 22:3,וַיֵּלֶךְ דָּוִד מִשָּׁם מִצְפֵּה מוֺאָב וַיֹּאמֶר אֶל־מֶלֶךְ מוֺאָב יֵצֵא־נָא אָבִי וְאִמִּי אִתְּכֶם עַד אֲשֶׁר אֵדַע מַה־יַּעֲשֶׂה־לִּי אֱלֹהִים,CBH
1 Sam 22:4,וַיַּנְחֵם אֶת־פְּנֵי מֶלֶךְ מוֺאָב וַיֵּשְׁבוּ עִמּוֺ כָּל־יְמֵי הֱיוֺת־דָּוִד בַּמְּצוּדָה,CBH
1 Sam 22:5,וַיֹּאמֶר גָּד הַנָּבִיא אֶל־דָּוִד לֹא תֵשֵׁב בַּמְּצוּדָה לֵךְ וּבָאתָ־לְּךָ אֶרֶץ יְהוּדָה וַיֵּלֶךְ דָּוִד וַיָּבֹא יַעַר חָרֶת,CBH
1 Sam 22:6,וַיִּשְׁמַע שָׁאוּל כִּי נוֺדַע דָּוִד וַאֲנָשִׁים אֲשֶׁר אִתּוֺ וְשָׁאוּל יוֺשֵׁב בַּגִּבְעָה תַּחַת־הָאֶשֶׁל בָּרָמָה וַחֲנִיתוֺ בְיָדוֺ וְכָל־עֲבָדָיו נִצָּבִים עָלָיו,CBH
1 Sam 22:7,וַיֹּאמֶר שָׁאוּל לַעֲבָדָיו הַנִּצָּבִים עָלָיו שִׁמְעוּ־נָא בְּנֵי יְמִינִי גַּם־לְכֻלְּכֶם יִתֵּן בֶּן־יִשַׁי שָׂדוֺת וּכְרָמִים לְכֻלְּכֶם יָשִׂים שָׂרֵי אֲלָפִים וְשָׂרֵי מֵאוֺת,CBH
1 Sam 22:8,כִּי קְשַׁרְתֶּם כֻּלְּכֶם עָלַי וְאֵין־גֹּלֶה אֶת־אָזְנִי בִּכְרָת־בְּנִי עִם־בֶּן־יִשַׁי וְאֵין־חֹלֶה מִכֶּם עָלַי וְגֹלֶה אֶת־אָזְנִי כִּי הֵקִים בְּנִי אֶת־עַבְדִּי עָלַי לְאֹרֵב כַּיּוֺם הַזֶּה,CBH
1 Sam 22:9,וַיַּעַן דֹּאֵג הָאֲדֹמִי וְהוּא נִצָּב עַל־עַבְדֵי־שָׁאוּל וַיֹּאמַר רָאִיתִי אֶת־בֶּן־יִשַׁי בָּא נֹבֶה אֶל־אֲחִימֶלֶךְ בֶּן־אֲחִטוּב,CBH
1 Sam 22:10,וַיִּשְׁאַל־לוֺ בַּיהוָה וְצֵידָה נָתַן לוֺ וְאֵת חֶרֶב גָּלְיָת הַפְּלִשְׁתִּי נָתַן לוֺ,CBH
1 Sam 22:11,וַיִּשְׁלַח הַמֶּלֶךְ לִקְרֹא אֶת־אֲחִימֶלֶךְ בֶּן־אֲחִיטוּב הַכֹּהֵן וְאֵת כָּל־בֵּית אָבִיו הַכֹּהֲנִים אֲשֶׁר בְּנֹב וַיָּבֹאוּ כֻלָּם אֶל־הַמֶּלֶךְ,CBH
1 Sam 22:12,וַיֹּאמֶר שָׁאוּל שְׁמַע־נָא בֶּן־אֲחִיטוּב וַיֹּאמֶר הִנְנִי אֲדֹנִי,CBH
1 Sam 22:13,וַיֹּאמֶר אֵלָיו שָׁאוּל לָמָּה קְשַׁרְתֶּם עָלַי אַתָּה וּבֶן־יִשָׁי בְּתִתְּךָ לוֺ לֶחֶם וְחֶרֶב וְשָׁאוֺל לוֺ בֵּאלֹהִים לָקוּם אֵלַי לְאֹרֵב כַּיּוֺם הַזֶּה,CBH
1 Sam 22:14,וַיַּעַן אֲחִימֶלֶךְ אֶת־הַמֶּלֶךְ וַיֹּאמַר וּמִי בְכָל־עֲבָדֶיךָ כְּדָוִד נֶאֱמָן וַחֲתַן הַמֶּלֶךְ וְסָר אֶל־מִשְׁמַעְתֶּךָ וְנִכְבָּד בְּבֵיתֶךָ,CBH
1 Sam 22:15,הַיּוֺם הַחִלֹּתִי לְִאָל־לוֺ בֵאלֹהִים חָלִילָה לִּי אַל־יָשֵׂם הַמֶּלֶךְ בְּעַבְדּוֺ דָבָר בְּכָל־בֵּית אָבִי כִּי לֹא־יָדַע עַבְדְּךָ בְּכָל־זֹאת דָּבָר קָטֹן אוֺ גָדוֺל,CBH
1 Sam 22:16,וַיֹּאמֶר הַמֶּלֶךְ מוֺת תָּמוּת אֲחִימֶלֶךְ אַתָּה וְכָל־בֵּית אָבִיךָ,CBH
1 Sam 22:17,וַיֹּאמֶר הַמֶּלֶךְ לָרָצִים הַנִּצָּבִים עָלָיו סֹבּוּ וְהָמִיתוּ כֹּהֲנֵי יְהוָה כִּי גַם־יָדָם עִם־דָּוִד וְכִי יָדְעוּ כִּי־בֹרֵחַ הוּא וְלֹא גָלוּ אֶת־אָזְנִי וְלֹא־אָבוּ עַבְדֵי הַמֶּלֶךְ לִשְׁלֹחַ אֶת־יָדָם לִפְגֹעַ בְּכֹהֲנֵי יְהוָה,CBH
1 Sam 22:18,וַיֹּאמֶר הַמֶּלֶךְ לְדוֺאֵג סֹב אַתָּה וּפְגַע בַּכֹּהֲנִים וַיִּסֹּב דּוֺאֵג הָאֲדֹמִי וַיִּפְגַּע־הוּא בַּכֹּהֲנִים וַיָּמֶת בַּיּוֺם הַהוּא שְׁמֹנִים וַחֲמִשָּׁה אִישׁ נֹשֵׂא אֵפוֺד בָּד,CBH
1 Sam 22:19,וְאֵת נֹב עִיר־הַכֹּהֲנִים הִכָּה לְפִי־חֶרֶב מֵאִישׁ וְעַד־אִשָּׁה מֵעוֺלֵל וְעַד־יוֺנֵק וְשׁוֺר וַחֲמוֺר וָשֶׂה לְפִי־חָרֶב,CBH
1 Sam 22:20,וַיִּמָּלֵט בֵּן־אֶחָד לַאֲחִימֶלֶךְ בֶּן־אֲחִטוּב וּשְׁמוֺ אֶבְיָתָר וַיִּבְרַח אַחֲרֵי דָוִד,CBH
1 Sam 22:21,וַיַּגֵּד אֶבְיָתָר לְדָוִד כִּי הָרַג שָׁאוּל אֵת כֹּהֲנֵי יְהוָה,CBH
1 Sam 22:22,וַיֹּאמֶר דָּוִד לְאֶבְיָתָר יָדַעְתִּי בַּיּוֺם הַהוּא כִּי־שָׁם דּוֺאֵג הָאֲדֹמִי כִּי־הַגֵּד יַגִּיד לְשָׁאוּל אָנֹכִי סַבֹּתִי בְּכָל־נֶפֶשׁ בֵּית אָבִיךָ,CBH
1 Sam 22:23,שְׁבָה אִתִּי אַל־תִּירָא כִּי אֲשֶׁר־יְבַקֵּשׁ אֶת־נַפְשִׁי יְבַקֵּשׁ אֶת־נַפְשֶׁךָ כִּי־מִשְׁמֶרֶת אַתָּה עִמָּדִי,CBH
1 Sam 23:1,וַיַּגִּדוּ לְדָוִד לֵאמֹר הִנֵּה פְלִשְׁתִּים נִלְחָמִים בִּקְעִילָה וְהֵמָּה שֹׁסִים אֶת־הַגֳּרָנוֺת,CBH
1 Sam 23:2,וַיִּשְׁאַל דָּוִד בַּיהוָה לֵאמֹר הַאֵלֵךְ וְהִכֵּיתִי בַּפְּלִשְׁתִּים הָאֵלֶּה וַיֹּאמֶר יְהוָה אֶל־דָּוִד לֵךְ וְהִכִּיתָ בַפְּלִשְׁתִּים וְהוֺשַׁעְתָּ אֶת־קְעִילָה,CBH
1 Sam 23:3,וַיֹּאמְרוּ אַנְשֵׁי דָוִד אֵלָיו הִנֵּה אֲנַחְנוּ פֹה בִּיהוּדָה יְרֵאִים וְאַף כִּי־נֵלֵךְ קְעִלָה אֶל־מַעַרְכוֺת פְּלִשְׁתִּים,CBH
1 Sam 23:4,וַיּוֺסֶף עוֺד דָּוִד לִשְׁאֹל בַּיהוָה וַיַּעֲנֵהוּ יְהוָה וַיֹּאמֶר קוּם רֵד קְעִילָה כִּי־אֲנִי נֹתֵן אֶת־פְּלִשְׁתִּים בְּיָדֶךָ,CBH
1 Sam 23:5,וַיֵּלֶךְ דָּוִד וַאֲנָָיו קְעִילָה וַיִּלָּחֶם בַּפְּלִשְׁתִּים וַיִּנְהַג אֶת־מִקְנֵיהֶם וַיַּךְ בָּהֶם מַכָּה גְדוֺלָה וַיֹּשַׁע דָּוִד אֵת יֹשְׁבֵי קְעִילָה,CBH
1 Sam 23:6,וַיְהִי בִּבְרֹחַ אֶבְיָתָר בֶּן־אֲחִימֶלֶךְ אֶל־דָּוִד קְעִילָה אֵפוֺד יָרַד בְּיָדוֺ,CBH
1 Sam 23:7,וַיֻּגַּד לְשָׁאוּל כִּי־בָא דָוִד קְעִילָה וַיֹּאמֶר שָׁאוּל נִכַּר אֹתוֺ אֱלֹהִים בְּיָדִי כִּי נִסְגַּר לָבוֺא בְּעִיר דְּלָתַיִם וּבְרִיחַ,CBH
1 Sam 23:8,וַיְשַׁמַּע שָׁאוּל אֶת־כָּל־הָעָם לַמִּלְחָמָה לָרֶדֶת קְעִילָה לָצוּר אֶל־דָּוִד וְאֶל־אֲנָשָׁיו,CBH
1 Sam 23:9,וַיֵּדַע דָּוִד כִּי עָלָיו שָׁאוּל מַחֲרִישׁ הָרָעָה וַיֹּאמֶר אֶל־אֶבְיָתָר הַכֹּהֵן הַגִּישָׁה הָאֵפוֺד,CBH
1 Sam 23:10,וַיֹּאמֶר דָּוִד יְהוָה אֱלֹהֵי יִשְׂרָאֵל שָׁמֹעַ שָׁמַע עַבְדְּךָ כִּי־מְבַקֵּשׁ שָׁאוּל לָבוֺא אֶל־קְעִילָה לְשַׁחֵת לָעִיר בַּעֲבוּרִי,CBH
1 Sam 23:11,הֲיַסְגִּרֻנִי בַעֲלֵי קְעִילָה בְיָדוֺ הֲיֵרֵד שָׁאוּל כַּאֲשֶׁר שָׁמַע עַבְדֶּךָ יְהוָה אֱלֹהֵי יִשְׂרָאֵל הַגֶּד־נָא לְעַבְדֶּךָ וַיֹּאמֶר יְהוָה יֵרֵד,CBH
1 Sam 23:12,וַיֹּאמֶר דָּוִד הֲיַסְגִּרוּ בַּעֲלֵי קְעִילָה אֹתִי וְאֶת־אֲנָשַׁי בְּיַד־שָׁאוּל וַיֹּאמֶר יְהוָה יַסְגִּירוּ,CBH
1 Sam 23:13,וַיָּקָם דָּוִד וַאֲנָשָׁיו כְּשֵׁשׁ־מֵאוֺת אִישׁ וַיֵּצְאוּ מִקְּעִלָה וַיִּתְהַלְּכוּ בַּאֲשֶׁר יִתְהַלָּכוּ וּלְשָׁאוּל הֻגַּד כִּי־נִמְלַט דָּוִד מִקְּעִילָה וַיֶּחְדַּל לָצֵאת,CBH
1 Sam 23:14,וַיֵּשֶׁב דָּוִד בַּמִּדְבָּר בַּמְּצָדוֺת וַיֵּשֶׁב בָּהָר בְּמִדְבַּר־זִיף וַיְבַקְשֵׁהוּ שָׁאוּל כָּל־הַיָּמִים וְלֹא־נְתָנוֺ אֱלֹהִים בְּיָדוֺ,CBH
1 Sam 23:15,וַיַּרְא דָוִד כִּי־יָצָא שָׁאוּל לְבַקֵּשׁ אֶת־נַפְשׁוֺ וְדָוִד בְּמִדְבַּר־זִיף בַּחֹרְשָׁה,CBH
1 Sam 23:16,וַיָּקָם יְהוֺנָתָן בֶּן־שָׁאוּל וַיֵּלֶךְ אֶל־דָּוִד חֹרְשָׁה וַיְחַזֵּק אֶת־יָדוֺ בֵּאלֹהִים,CBH
1 Sam 23:17,וַיֹּאמֶר אֵלָיו אַל־תִּירָא כִּי לֹא תִמְצָאֲךָ יַד שָׁאוּל אָבִי וְאַתָּה תִּמְלֹךְ עַל־יִשְׂרָאֵל וְאָנֹכִי אֶהְיֶה־לְּךָ לְמִשְׁנֶה וְגַם־שָׁאוּל אָבִי יֹדֵעַ כֵּן,CBH
1 Sam 23:18,וַיִּכְרְתוּ שְׁנֵיהֶם בְּרִית לִפְנֵי יְהוָה וַיֵּשֶׁב דָּוִד בַּחֹרְשָׁה וִיהוֺנָתָן הָלַךְ לְבֵיתוֺ,CBH
1 Sam 23:19,וַיַּעֲלוּ זִפִים אֶל־שָׁאוּל הַגִּבְעָתָה לֵאמֹר הֲלוֺא דָוִד מִסְתַּתֵּר עִמָּנוּ בַמְּצָדוֺת בַּחֹרְשָׁה בְּגִבְעַת הַחֲכִילָה אֲשֶׁר מִימִין הַיְשִׁימוֺן,CBH
1 Sam 23:20,וְעַתָּה לְכָל־אַוַּת נַפְשְׁךָ הַמֶּלֶךְ לָרֶדֶת רֵד וְלָנוּ הַסְגִּירוֺ בְּיַד הַמֶּלֶךְ,CBH
1 Sam 23:21,וַיֹּאמֶר שָׁאוּל בְּרוּכִים אַתֶּם לַיהוָה כִּי חֲמַלְתֶּם עָלָי,CBH
1 Sam 23:22,לְכוּ־נָא הָכִינוּ עוֺד וּדְעוּ וּרְאוּ אֶת־מְקוֺמוֺ אֲשֶׁר תִּהְיֶה רַגְלוֺ מִי רָאָהוּ שָׁם כִּי אָמַר אֵלַי עָרוֺם יַעְרִם הוּא,CBH
1 Sam 23:23,וּרְאוּ וּדְעוּ מִכֹּל הַמַּחֲבֹאִים אֲשֶׁר יִתְחַבֵּא שָׁם וְשַׁבְתֶּם אֵלַי אֶל־נָכוֺן וְהָלַכְתִּי אִתְּכֶם וְהָיָה אִם־יֶשְׁנוֺ בָאָרֶץ וְחִפַּשְׂתִּי אֹתוֺ בְּכֹל אַלְפֵי יְהוּדָה,CBH
1 Sam 23:24,וַיָּקוּמוּ וַיֵּלְכוּ זִיפָה לִפְנֵי שָׁאוּל וְדָוִד וַאֲנָשָׁיו בְּמִדְבַּר מָעוֺן בָּעֲרָבָה אֶל יְמִין הַיְשִׁימוֺן,CBH
1 Sam 23:25,וַיֵּלֶךְ שָׁאוּל וַאֲנָשָׁיו לְבַקֵּשׁ וַיַּגִּדוּ לְדָוִד וַיֵּרֶד הַסֶּלַע וַיֵּשֶׁב בְּמִדְבַּר מָעוֺן וַיִּשְׁמַע שָׁאוּל וַיִּרְדֹּף אַחֲרֵי־דָוִד מִדְבַּר מָעוֺן,CBH
1 Sam 23:26,וַיֵּלֶךְ שָׁאוּל מִצַּד הָהָר מִזֶּה וְדָוִד וַאֲנָשָׁיו מִצַּד הָהָר מִזֶּה וַיְהִי דָוִד נֶחְפָּז לָלֶכֶת מִפְּנֵי שָׁאוּל וְשָׁאוּל וַאֲנָשָׁיו עֹטְרִים אֶל־דָּוִד וְאֶל־אֲנָשָׁיו לְתָפְשָׂם,CBH
1 Sam 23:27,וּמַלְאָךְ בָּא אֶל־שָׁאוּל לֵאמֹר מַהֲרָה וְלֵכָה כִּי־פָשְׁטוּ פְלִשְׁתִּים עַל־הָאָרֶץ,CBH
1 Sam 23:28,וַיָּשָׁב שָׁאוּל מִרְדֹף אַחֲרֵי דָוִד וַיֵּלֶךְ לִקְרַאת פְּלִשְׁתִּים עַל־כֵּן קָרְאוּ לַמָּקוֺם הַהוּא סֶלַע הַמַּחְלְקוֺת,CBH
1 Sam 24:1,וַיַּעַל דָּוִד מִשָּׁם וַיֵּשֶׁב בִּמְצָדוֺת עֵין־גֶּדִי,CBH
1 Sam 24:2,וַיְהִי כַּאֲשֶׁר שָׁב שָׁאוּל מֵאַחֲרֵי פְּלִשְׁתִּים וַיַּגִּדוּ לוֺ לֵאמֹר הִנֵּה דָוִד בְּמִדְבַּר עֵין גֶּדִי,CBH
1 Sam 24:3,וַיִּקַּח שָׁאוּל שְׁלֹשֶׁת אֲלָפִים אִישׁ בָּחוּר מִכָּל־יִשְׂרָאֵל וַיֵּלֶךְ לְבַקֵּשׁ אֶת־דָּוִד וַאֲנָשָׁיו עַל־פְּנֵי צוּרֵי הַיְּעֵלִים,CBH
1 Sam 24:4,וַיָּבֹא אֶל־גִּדְרוֺת הַצֹּאן עַל־הַדֶּרֶךְ וְשָׁם מְעָרָה וַיָּבֹא שָׁאוּל לְהָסֵךְ אֶת־רַגְלָיו וְדָוִד וַאֲנָשָׁיו בְּיַרְכְּתֵי הַמְּעָרָה יֹשְׁבִים,CBH
1 Sam 24:5,וַיֹּאמְרוּ אַנְשֵׁי דָוִד אֵלָיו הִנֵּה הַיּוֺם אֲשֶׁר־אָמַר יְהוָה אֵלֶיךָ הִנֵּה אָנֹכִי נֹתֵן אֶת־אֹיִבְךָ בְּיָדֶךָ וְעָשִׂיתָ לּוֺ כַּאֲשֶׁר יִטַב בְּעֵינֶיךָ וַיָּקָם דָּוִד וַיִּכְרֹת אֶת־כְּנַף־הַמְּעִיל אֲשֶׁר־לְשָׁאוּל בַּלָּט,CBH
1 Sam 24:6,וַיְהִי אַחֲרֵי־כֵן וַיַּךְ לֵב־דָּוִד אֹתוֺ עַל אֲשֶׁר כָּרַת אֶת־כָּנָף אֲשֶׁר לְשָׁאוּל,CBH
1 Sam 24:7,וַיֹּאמֶר לַאֲנָשָׁיו חָלִילָה לִּי מֵיהוָה אִם־אֶעֱשֶׂה אֶת־הַדָּבָר הַזֶּה לַאדֹנִי לִמְשִׁיחַ יְהוָה לִשְׁלֹחַ יָדִי בּוֺ כִּי־מְשִׁיחַ יְהוָה הוּא,CBH
1 Sam 24:8,וַיְשַׁסַּע דָּוִד אֶת־אֲנָשָׁיו בַּדְּבָרִים וְלֹא נְתָנָם לָקוּם אֶל־שָׁאוּל וְשָׁאוּל קָם מֵהַמְּעָרָה וַיֵּלֶךְ בַּדָּרֶךְ,CBH
1 Sam 24:9,וַיָּקָם דָּוִד אַחֲרֵי־כֵן וַיֵּצֵא מֵהַמְּעָרָה וַיִּקְרָא אַחֲרֵי־שָׁאוּל לֵאמֹר אֲדֹנִי הַמֶּלֶךְ וַיַּבֵּט שָׁאוּל אַחֲרָיו וַיִּקֹּד דָּוִד אַפַּיִם אַרְצָה וַיִּשְׁתָּחוּ,CBH
1 Sam 24:10,וַיֹּאמֶר דָּוִד לְשָׁאוּל לָמָּה תִשְׁמַע אֶת־דִּבְרֵי אָדָם לֵאמֹר הִנֵּה דָוִד מְבַקֵּשׁ רָעָתֶךָ,CBH
1 Sam 24:11,הִנֵּה הַיּוֺם הַזֶּה רָאוּ עֵינֶיךָ אֵת אֲשֶׁר־נְתָנְךָ יְהוָה הַיּוֺם בְּיָדִי בַּמְּעָרָה וְאָמַר לַהֲרָגֲךָ וַתָּחָס עָלֶיךָ וָאֹמַר לֹא־אֶשְׁלַח יָדִי בַּאדֹנִי כִּי־מְשִׁיחַ יְהוָה הוּא,CBH
1 Sam 24:12,וְאָבִי רְאֵה גַּם רְאֵה אֶת־כְּנַף מְעִילְךָ בְּיָדִי כִּי בְּכָרְתִי אֶת־כְּנַף מְעִילְךָ וְלֹא הֲרַגְתִּיךָ דַּע וּרְאֵה כִּי אֵין בְּיָדִי רָעָה וָפֶשַׁע וְלֹא־חָטָאתִי לָךְ וְאַתָּה צֹדֶה אֶת־נַפְשִׁי לְקַחְתָּהּ,CBH
1 Sam 24:13,יִשְׁפֹּט יְהוָה בֵּינִי וּבֵינֶךָ וּנְקָמַנִי יְהוָה מִמֶּךָּ וְיָדִי לֹא תִהְיֶה־בָּךְ,CBH
1 Sam 24:14,כַּאֲשֶׁר יֹאמַר מְשַׁל הַקַּדְמֹנִי מֵרְשָׁעִים יֵצֵא רֶשַׁע וְיָדִי לֹא תִהְיֶה־בָּךְ,CBH
1 Sam 24:15,אַחֲרֵי מִי יָצָא מֶלֶךְ יִשְׂרָאֵל אַחֲרֵי מִי אַתָּה רֹדֵף אַחֲרֵי כֶּלֶב מֵת אַחֲרֵי פַּרְעֹשׁ אֶחָד,CBH
1 Sam 24:16,וְהָיָה יְהוָה לְדַיָּן וְשָׁפַט בֵּינִי וּבֵינֶךָ וְיֵרֶא וְיָרֵב אֶת־רִיבִי וְיִשְׁפְּטֵנִי מִיָּדֶךָ,CBH
1 Sam 24:17,וַיְהִי כְּכַלּוֺת דָּוִד לְדַבֵּר אֶת־הַדְּבָרִים הָאֵלֶּה אֶל־שָׁאוּל וַיֹּאמֶר שָׁאוּל הֲקֹלְךָ זֶה בְּנִי דָוִד וַיִּשָּׂא שָׁאוּל קֹלוֺ וַיֵּבְךְּ,CBH
1 Sam 24:18,וַיֹּאמֶר אֶל־דָּוִד צַדִּיק אַתָּה מִמֶּנִּי כִּי אַתָּה גְּמַלְתַּנִי הַטּוֺבָה וַאֲנִי גְּמַלְתִּיךָ הָרָעָה,CBH
1 Sam 24:19,וְאַתָּה הִגַּדְתָּ הַיּוֺם אֵת אֲשֶׁר־עָשִׂיתָה אִתִּי טוֺבָה אֵת אֲשֶׁר סִגְּרַנִי יְהוָה בְּיָדְךָ וְלֹא הֲרַגְתָּנִי,CBH
1 Sam 24:20,וְכִי־יִמְצָא אִישׁ אֶת־אֹיְבוֺ וְשִׁלְּחוֺ בְּדֶרֶךְ טוֺבָה וַיהוָה יְשַׁלֶּמְךָ טוֺבָה תַּחַת הַיּוֺם הַזֶּה אֲשֶׁר עָשִׂיתָה לִי,CBH
1 Sam 24:21,וְעַתָּה הִנֵּה יָדַעְתִּי כִּי מָלֹךְ תִּמְלוֺךְ וְקָמָה בְּיָדְךָ מַמְלֶכֶת יִשְׂרָאֵל,CBH
1 Sam 24:22,וְעַתָּה הִשָּׁבְעָה לִּי בַּיהוָה אִם־תַּכְרִית אֶת־זַרְעִי אַחֲרָי וְאִם־תַּשְׁמִיד אֶת־שְׁמִי מִבֵּית אָבִי,CBH
1 Sam 24:23,וַיִּשָּׁבַע דָּוִד לְשָׁאוּל וַיֵּלֶךְ שָׁאוּל אֶל־בֵּיתוֺ וְדָוִד וַאֲנָשָׁיו עָלוּ עַל־הַמְּצוּדָה,CBH
1 Sam 25:1,וַיָּמָת שְׁמוּאֵל וַיִּקָּבְצוּ כָל־יִשְׂרָאֵל וַיִּסְפְּדוּ־לוֺ וַיִּקְבְּרֻהוּ בְּבֵיתוֺ בָּרָמָה וַיָּקָם דָּוִד וַיֵּרֶד אֶל־מִדְבַּר פָּארָן,CBH
1 Sam 25:2,וְאִישׁ בְּמָעוֺן וּמַעֲשֵׂהוּ בַכַּרְמֶל וְהָאִישׁ גָּדוֺל מְאֹד וְלוֺ צֹאן שְׁלֹשֶׁת־אֲלָפִים וְאֶלֶף עִזִּים וַיְהִי בִּגְזֹז אֶת־צֹאנוֺ בַּכַּרְמֶל,CBH
1 Sam 25:3,וְשֵׁם הָאִישׁ נָבָל וְשֵׁם אִשְׁתּוֺ אֲבִגָיִל וְהָאִשָּׁה טוֺבַת־שֶׂכֶל וִיפַת תֹּאַר וְהָאִישׁ קָשֶׁה וְרַע מַעֲלָלִים וְהוּא כָלִבִּי,CBH
1 Sam 25:4,וַיִּשְׁמַע דָּוִד בַּמִּדְבָּר כִּי־גֹזֵז נָבָל אֶת־צֹאנוֺ,CBH
1 Sam 25:5,וַיִּשְׁלַח דָּוִד עֲשָׂרָה נְעָרִים וַיֹּאמֶר דָּוִד לַנְּעָרִים עֲלוּ כַרְמֶלָה וּבָאתֶם אֶל־נָבָל וּשְׁאֶלְתֶּם־לוֺ בִשְׁמִי לְשָׁלוֺם,CBH
1 Sam 25:6,וַאֲמַרְתֶּם כֹּה לֶחָי וְאַתָּה שָׁלוֺם וּבֵיתְךָ שָׁלוֺם וְכֹל אֲשֶׁר־לְךָ שָׁלוֺם,CBH
1 Sam 25:7,וְעַתָּה שָׁמַעְתִּי כִּי גֹזְזִים לָךְ עַתָּה הָרֹעִים אֲשֶׁר־לְךָ הָיוּ עִמָּנוּ לֹא הֶכְלַמְנוּם וְלֹא־נִפְקַד לָהֶם מְאוּמָה כָּל־יְמֵי הֱיוֺתָם בַּכַּרְמֶל,CBH
1 Sam 25:8,שְׁאַל אֶת־נְעָרֶיךָ וְיַגִּידוּ לָךְ וְיִמְצְאוּ הַנְּעָרִים חֵן בְּעֵינֶיךָ כִּי־עַל־יוֺם טוֺב בָּנוּ תְּנָה־נָּא אֵת אֲשֶׁר תִּמְצָא יָדְךָ לַעֲבָדֶיךָ וּלְבִנְךָ לְדָוִד,CBH
1 Sam 25:9,וַיָּבֹאוּ נַעֲרֵי דָוִד וַיְדַבְּרוּ אֶל־נָבָל כְּכָל־הַדְּבָרִים הָאֵלֶּה בְּשֵׁם דָּוִד וַיָּנוּחוּ,CBH
1 Sam 25:10,וַיַּעַן נָבָל אֶת־עַבְדֵי דָוִד וַיֹּאמֶר מִי דָוִד וּמִי בֶן־יִשָׁי הַיּוֺם רַבּוּ עֲבָדִים הַמִּתְפָּרְצִים אִישׁ מִפְּנֵי אֲדֹנָיו,CBH
1 Sam 25:11,וְלָקַחְתִּי אֶת־לַחְמִי וְאֶת־מֵימַי וְאֵת טִבְחָתִי אֲשֶׁר טָבַחְתִּי לְגֹזְזָי וְנָתַתִּי לַאֲנָשִׁים אֲשֶׁר לֹא יָדַעְתִּי אֵי מִזֶּה הֵמָּה,CBH
1 Sam 25:12,וַיַּהַפְכוּ נַעֲרֵי־דָוִד לְדַרְכָּם וַיָּשֻׁבוּ וַיָּבֹאוּ וַיַּגִּדוּ לוֺ כְּכֹל הַדְּבָרִים הָאֵלֶּה,CBH
1 Sam 25:13,וַיֹּאמֶר דָּוִד לַאֲנָשָׁיו חִגְרוּ אִישׁ אֶת־חַרְבּוֺ וַיַּחְגְּרוּ אִישׁ אֶת־חַרְבּוֺ וַיַּחְגֹּר גַּם־דָּוִד אֶת־חַרְבּוֺ וַיַּעֲלוּ אַחֲרֵי דָוִד כְּאַרְבַּע מֵאוֺת אִישׁ וּמָאתַיִם יָשְׁבוּ עַל־הַכֵּלִים,CBH
1 Sam 25:14,וְלַאֲבִיגַיִל אֵשֶׁת נָבָל הִגִּיד נַעַר־אֶחָד מֵהַנְּעָרִים לֵאמֹר הִנֵּה שָׁלַח דָּוִד מַלְאָכִים מֵהַמִּדְבָּר לְבָרֵךְ אֶת־אֲדֹנֵינוּ וַיָּעַט בָּהֶם,CBH
1 Sam 25:15,וְהָאֲנָשִׁים טֹבִים לָנוּ מְאֹד וְלֹא הָכְלַמְנוּ וְלֹא־פָקַדְנוּ מְאוּמָה כָּל־יְמֵי הִתְהַלַּכְנוּ אִתָּם בִּהְיוֺתֵנוּ בַּשָּׂדֶה,CBH
1 Sam 25:16,חוֺמָה הָיוּ עָלֵינוּ גַּם־לַיְלָה גַּם־יוֺמָם כָּל־יְמֵי הֱיוֺתֵנוּ עִמָּם רֹעִים הַצֹּאן,CBH
1 Sam 25:17,וְעַתָּה דְּעִי וּרְאִי מַה־תַּעֲשִׂי כִּי־כָלְתָה הָרָעָה אֶל־אֲדֹנֵינוּ וְעַל כָּל־בֵּיתוֺ וְהוּא בֶּן־בְּלִיַּעַל מִדַּבֵּר אֵלָיו,CBH
1 Sam 25:18,וַתְּמַהֵר אֲבִיגַיִל וַתִּקַּח מָאתַיִם לֶחֶם וּשְׁנַיִם נִבְלֵי־יַיִן וְחָמֵשׁ צֹאן עֲוּיוֺת וְחָמֵשׁ סְאִים קָלִי וּמֵאָה צִמֻּקִים וּמָאתַיִם דְּבֵלִים וַתָּשֶׂם עַל־הַחֲמֹרִים,CBH
1 Sam 25:19,וַתֹּאמֶר לִנְעָרֶיהָ עִבְרוּ לְפָנַי הִנְנִי אַחֲרֵיכֶם בָּאָה וּלְאִישָׁהּ נָבָל לֹא הִגִּידָה,CBH
1 Sam 25:20,וְהָיָה הִיא רֹכֶבֶת עַל־הַחֲמוֺר וְיֹרֶדֶת בְּסֵתֶר הָהָר וְהִנֵּה דָוִד וַאֲנָשָׁיו יֹרְדִים לִקְרָאתָהּ וַתִּפְגֹּשׁ אֹתָם,CBH
1 Sam 25:21,וְדָוִד אָמַר אַךְ לַשֶּׁקֶר שָׁמַרְתִּי אֶת־כָּל־אֲשֶׁר לָזֶה בַּמִּדְבָּר וְלֹא־נִפְקַד מִכָּל־אֲשֶׁר־לוֺ מְאוּמָה וַיָּשֶׁב־לִי רָעָה תַּחַת טוֺבָה,CBH
1 Sam 25:22,כֹּה־יַעֲשֶׂה אֱלֹהִים לְאֹיְבֵי דָוִד וְכֹה יֹסִיף אִם־אַשְׁאִיר מִכָּל־אֲשֶׁר־לוֺ עַד־הַבֹּקֶר מַשְׁתִּין בְּקִיר,CBH
1 Sam 25:23,וַתֵּרֶא אֲבִיגַיִל אֶת־דָּוִד וַתְּמַהֵר וַתֵּרֶד מֵעַל הַחֲמוֺר וַתִּפֹּל לְאַפֵּי דָוִד עַל־פָּנֶיהָ וַתִּשְׁתַּחוּ אָרֶץ,CBH
1 Sam 25:24,וַתִּפֹּל עַל־רַגְלָיו וַתֹּאמֶר בִּי־אֲנִי אֲדֹנִי הֶעָוֹן וּתְדַבֶּר־נָא אֲמָתְךָ בְּאָזְנֶיךָ וּשְׁמַע אֵת דִּבְרֵי אֲמָתֶךָ,CBH
1 Sam 25:25,אַל־נָא יָשִׂים אֲדֹנִי אֶת־לִבּוֺ אֶל־אִישׁ הַבְּלִיַּעַל הַזֶּה עַל־נָבָל כִּי כִשְׁמוֺ כֶּן־הוּא נָבָל שְׁמוֺ וּנְבָלָה עִמּוֺ וַאֲנִי אֲמָתְךָ לֹא רָאִיתִי אֶת־נַעֲרֵי אֲדֹנִי אֲשֶׁר שָׁלָחְתָּ,CBH
1 Sam 25:26,וְעַתָּה אֲדֹנִי חַי־יְהוָה וְחֵי־נַפְשְׁךָ אֲשֶׁר מְנָעֲךָ יְהוָה מִבּוֺא בְדָמִים וְהוֺשֵׁעַ יָדְךָ לָךְ וְעַתָּה יִהְיוּ כְנָבָל אֹיְבֶיךָ וְהַמְבַקְשִׁים אֶל־אֲדֹנִי רָעָה,CBH
1 Sam 25:27,וְעַתָּה הַבְּרָכָה הַזֹּאת אֲשֶׁר־הֵבִיא שִׁפְחָתְךָ לַאדֹנִי וְנִתְּנָה לַנְּעָרִים הַמִּתְהַלְּכִים בְּרַגְלֵי אֲדֹנִי,CBH
1 Sam 25:28,שָׂא נָא לְפֶשַׁע אֲמָתֶךָ כִּי עָשֹׂה־יַעֲשֶׂה יְהוָה לַאדֹנִי בַּיִת נֶאֱמָן כִּי־מִלְחֲמוֺת יְהוָה אֲדֹנִי נִלְחָם וְרָעָה לֹא־תִמָּצֵא בְךָ מִיָּמֶיךָ,CBH
1 Sam 25:29,וַיָּקָם אָדָם לִרְדָפְךָ וּלְבַקֵּשׁ אֶת־נַפְשֶׁךָ וְהָיְתָה נֶפֶשׁ אֲדֹנִי צְרוּרָה בִּצְרוֺר הַחַיִּים אֵת יְהוָה אֱלֹהֶיךָ וְאֵת נֶפֶשׁ אֹיְבֶיךָ יְקַלְּעֶנָּה בְּתוֺךְ כַּף הַקָּלַע,CBH
1 Sam 25:30,וְהָיָה כִּי־יַעֲשֶׂה יְהוָה לַאדֹנִי כְּכֹל אֲשֶׁר־דִּבֶּר אֶת־הַטּוֺבָה עָלֶיךָ וְצִוְּךָ לְנָגִיד עַל־יִשְׂרָאֵל,CBH
1 Sam 25:31,וְלֹא תִהְיֶה זֹאת לְךָ לְפוּקָה וּלְמִכְשׁוֺל לֵב לַאדֹנִי וְלִשְׁפָּךְ־דָּם חִנָּם וּלְהוֺשִׁיעַ אֲדֹנִי לוֺ וְהֵיטִב יְהוָה לַאדֹנִי וְזָכַרְתָּ אֶת־אֲמָתֶךָ,CBH
1 Sam 25:32,וַיֹּאמֶר דָּוִד לַאֲבִיגַל בָּרוּךְ יְהוָה אֱלֹהֵי יִשְׂרָאֵל אֲשֶׁר שְׁלָחֵךְ הַיּוֺם הַזֶּה לִקְרָאתִי,CBH
1 Sam 25:33,וּבָרוּךְ טַעְמֵךְ וּבְרוּכָה אָתְּ אֲשֶׁר כְּלִתִנִי הַיּוֺם הַזֶּה מִבּוֺא בְדָמִים וְהֹשֵׁעַ יָדִי לִי,CBH
1 Sam 25:34,וְאוּלָם חַי־יְהוָה אֱלֹהֵי יִשְׂרָאֵל אֲשֶׁר מְנָעַנִי מֵהָרַע אֹתָךְ כִּי לוּלֵי מִהַרְתְּ וַתָּבֹאת לִקְרָאתִי כִּי אִם־נוֺתַר לְנָבָל עַד־אוֺר הַבֹּקֶר מַשְׁתִּין בְּקִיר,CBH
1 Sam 25:35,וַיִּקַּח דָּוִד מִיָּדָהּ אֵת אֲשֶׁר־הֵבִיאָה לוֺ וְלָהּ אָמַר עֲלִי לְשָׁלוֺם לְבֵיתֵךְ רְאִי שָׁמַעְתִּי בְקוֺלֵךְ וָאֶשָּׂא פָּנָיִךְ,CBH
1 Sam 25:36,וַתָּבֹא אֲבִיגַיִל אֶל־נָבָל וְהִנֵּה־לוֺ מִשְׁתֶּה בְּבֵיתוֺ כְּמִשְׁתֵּה הַמֶּלֶךְ וְלֵב נָבָל טוֺב עָלָיו וְהוּא שִׁכֹּר עַד־מְאֹד וְלֹא־הִגִּידָה לּוֺ דָּבָר קָטֹן וְגָדוֺל עַד־אוֺר הַבֹּקֶר,CBH
1 Sam 25:37,וַיְהִי בַבֹּקֶר בְּצֵאת הַיַּיִן מִנָּבָל וַתַּגֶּד־לוֺ אִשְׁתּוֺ אֶת־הַדְּבָרִים הָאֵלֶּה וַיָּמָת לִבּוֺ בְּקִרְבּוֺ וְהוּא הָיָה לְאָבֶן,CBH
1 Sam 25:38,וַיְהִי כַּעֲשֶׂרֶת הַיָּמִים וַיִּגֹּף יְהוָה אֶת־נָבָל וַיָּמֹת,CBH
1 Sam 25:39,וַיִּשְׁמַע דָּוִד כִּי מֵת נָבָל וַיֹּאמֶר בָּרוּךְ יְהוָה אֲשֶׁר רָב אֶת־רִיב חֶרְפָּתִי מִיַּד נָבָל וְאֶת־עַבְדּוֺ חָשַׂךְ מֵרָעָה וְאֵת רָעַת נָבָל הֵשִׁיב יְהוָה בְּרֹאשׁוֺ וַיִּשְׁלַח דָּוִד וַיְדַבֵּר בַּאֲבִיגַיִל לְקַחְתָּהּ לוֺ לְאִשָּׁה,CBH
1 Sam 25:40,וַיָּבֹאוּ עַבְדֵי דָוִד אֶל־אֲבִיגַיִל הַכַּרְמֶלָה וַיְדַבְּרוּ אֵלֶיהָ לֵאמֹר דָּוִד שְׁלָחָנוּ אֵלַיִךְ לְקַחְתֵּךְ לוֺ לְאִשָּׁה,CBH
1 Sam 25:41,וַתָּקָם וַתִּשְׁתַּחוּ אַפַּיִם אָרְצָה וַתֹּאמֶר הִנֵּה אֲמָתְךָ לְשִׁפְחָה לִרְחֹץ רַגְלֵי עַבְדֵי אֲדֹנִי,CBH
1 Sam 25:42,וַתְּמַהֵר וַתָּקָם אֲבִיגַיִל וַתִּרְכַּב עַל־הַחֲמוֺר וְחָמֵשׁ נַעֲרֹתֶיהָ הַהֹלְכוֺת לְרַגְלָהּ וַתֵּלֶךְ אַחֲרֵי מַלְאֲכֵי דָוִד וַתְּהִי־לוֺ לְאִשָּׁה,CBH
1 Sam 25:43,וְאֶת־אֲחִינֹעַם לָקַח דָּוִד מִיִּזְרְעֶאל וַתִּהְיֶיןָ גַּם־שְׁתֵּיהֶן לוֺ לְנָשִׁים,CBH
1 Sam 25:44,וְשָׁאוּל נָתַן אֶת־מִיכַל בִּתּוֺ אֵשֶׁת דָּוִד לְפַלְטִי בֶן־לַיִשׁ אֲשֶׁר מִגַּלִּים,CBH
1 Sam 26:1,וַיָּבֹאוּ הַזִּפִים אֶל־שָׁאוּל הַגִּבְעָתָה לֵאמֹר הֲלוֺא דָוִד מִסְתַּתֵּר בְּגִבְעַת הַחֲכִילָה עַל פְּנֵי הַיְשִׁימֹן,CBH
1 Sam 26:2,וַיָּקָם שָׁאוּל וַיֵּרֶד אֶל־מִדְבַּר־זִיף וְאִתּוֺ שְׁלֹשֶׁת־אֲלָפִים אִישׁ בְּחוּרֵי יִשְׂרָאֵל לְבַקֵּשׁ אֶת־דָּוִד בְּמִדְבַּר־זִיף,CBH
1 Sam 26:3,וַיִּחַן שָׁאוּל בְּגִבְעַת הַחֲכִילָה אֲשֶׁר עַל־פְּנֵי הַיְשִׁימֹן עַל־הַדָּרֶךְ וְדָוִד יֹשֵׁב בַּמִּדְבָּר וַיַּרְא כִּי בָא שָׁאוּל אַחֲרָיו הַמִּדְבָּרָה,CBH
1 Sam 26:4,וַיִּשְׁלַח דָּוִד מְרַגְּלִים וַיֵּדַע כִּי־בָא שָׁאוּל אֶל־נָכוֺן,CBH
1 Sam 26:5,וַיָּקָם דָּוִד וַיָּבֹא אֶל־הַמָּקוֺם אֲשֶׁר חָנָה־שָׁם שָׁאוּל וַיַּרְא דָּוִד אֶת־הַמָּקוֺם אֲשֶׁר שָׁכַב־שָׁם שָׁאוּל וְאַבְנֵר בֶּן־נֵר שַׂר־צְבָאוֺ וְשָׁאוּל שֹׁכֵב בַּמַּעְגָּל וְהָעָם חֹנִים סְבִיבֹתָיו,CBH
1 Sam 26:6,וַיַּעַן דָּוִד וַיֹּאמֶר אֶל־אֲחִימֶלֶךְ הַחִתִּי וְאֶל־אֲבִישַׁי בֶּן־צְרוּיָה אֲחִי יוֺאָב לֵאמֹר מִי־יֵרֵד אִתִּי אֶל־שָׁאוּל אֶל־הַמַּחֲנֶה וַיֹּאמֶר אֲבִישַׁי אֲנִי אֵרֵד עִמָּךְ,CBH
1 Sam 26:7,וַיָּבֹא דָוִד וַאֲבִישַׁי אֶל־הָעָם לַיְלָה וְהִנֵּה שָׁאוּל שֹׁכֵב יָשֵׁן בַּמַּעְגָּל וַחֲנִיתוֺ מְעוּכָה־בָאָרֶץ מְרַאֲֹתָיו וְאַבְנֵר וְהָעָם שֹׁכְבִים סְבִיבֹתָיו,CBH
1 Sam 26:8,וַיֹּאמֶר אֲבִישַׁי אֶל־דָּוִד סִגַּר אֱלֹהִים הַיּוֺם אֶת־אוֺיִבְךָ בְּיָדֶךָ וְעַתָּה אַכֶּנּוּ נָא בַּחֲנִית וּבָאָרֶץ פַּעַם אַחַת וְלֹא אֶשְׁנֶה לוֺ,CBH
1 Sam 26:9,וַיֹּאמֶר דָּוִד אֶל־אֲבִישַׁי אַל־תַּשְׁחִיתֵהוּ כִּי מִי שָׁלַח יָדוֺ בִּמְשִׁיחַ יְהוָה וְנִקָּה,CBH
1 Sam 26:10,וַיֹּאמֶר דָּוִד חַי־יְהוָה כִּי אִם־יְהוָה יִגָּפֶנּוּ אוֺ־יוֺמוֺ יָבוֺא וָמֵת אוֺ בַמִּלְחָמָה יֵרֵד וְנִסְפָּה,CBH
1 Sam 26:11,חָלִילָה לִּי מֵיהוָה מִשְּׁלֹחַ יָדִי בִּמְשִׁיחַ יְהוָה וְעַתָּה קַח־נָא אֶת־הַחֲנִית אֲשֶׁר מְרַאֲֹתָיו וְאֶת־צַפַּחַת הַמַּיִם וְנֵלֲכָה לָּנוּ,CBH
1 Sam 26:12,וַיִּקַּח דָּוִד אֶת־הַחֲנִית וְאֶת־צַפַּחַת הַמַּיִם מֵרַאֲשֹׁתֵי שָׁאוּל וַיֵּלְכוּ לָהֶם וְאֵין רֹאֶה וְאֵין יוֺדֵעַ וְאֵין מֵקִיץ כִּי כֻלָּם יְשֵׁנִים כִּי תַּרְדֵּמַת יְהוָה נָפְלָה עֲלֵיהֶם,CBH
1 Sam 26:13,וַיַּעֲבֹר דָּוִד הָעֵבֶר וַיַּעֲמֹד עַל־רֹאשׁ־הָהָר מֵרָחֹק רַב הַמָּקוֺם בֵּינֵיהֶם,CBH
1 Sam 26:14,וַיִּקְרָא דָוִד אֶל־הָעָם וְאֶל־אַבְנֵר בֶּן־נֵר לֵאמֹר הֲלוֺא תַעֲנֶה אַבְנֵר וַיַּעַן אַבְנֵר וַיֹּאמֶר מִי אַתָּה קָרָאתָ אֶל־הַמֶּלֶךְ,CBH
1 Sam 26:15,וַיֹּאמֶר דָּוִד אֶל־אַבְנֵר הֲלוֺא־אִישׁ אַתָּה וּמִי כָמוֺךָ בְּיִשְׂרָאֵל וְלָמָּה לֹא שָׁמַרְתָּ אֶל־אֲדֹנֶיךָ הַמֶּלֶךְ כִּי־בָא אַחַד הָעָם לְהַשְׁחִית אֶת־הַמֶּלֶךְ אֲדֹנֶיךָ,CBH
1 Sam 26:16,לֹא־טוֺב הַדָּבָר הַזֶּה אֲשֶׁר עָשִׂיתָ חַי־יְהוָה כִּי בְנֵי־מָוֶת אַתֶּם אֲשֶׁר לֹא־שְׁמַרְתֶּם עַל־אֲדֹנֵיכֶם עַל־מְשִׁיחַ יְהוָה וְעַתָּה רְאֵה אֵי־חֲנִית הַמֶּלֶךְ וְאֶת־צַפַּחַת הַמַּיִם אֲשֶׁר מְרַאֲֹתָיו,CBH
1 Sam 26:17,וַיַּכֵּר שָׁאוּל אֶת־קוֺל דָּוִד וַיֹּאמֶר הֲקוֺלְךָ זֶה בְּנִי דָוִד וַיֹּאמֶר דָּוִד קוֺלִי אֲדֹנִי הַמֶּלֶךְ,CBH
1 Sam 26:18,וַיֹּאמֶר לָמָּה זֶּה אֲדֹנִי רֹדֵף אַחֲרֵי עַבְדּוֺ כִּי מֶה עָשִׂיתִי וּמַה־בְּיָדִי רָעָה,CBH
1 Sam 26:19,וְעַתָּה יִשְׁמַע־נָא אֲדֹנִי הַמֶּלֶךְ אֵת דִּבְרֵי עַבְדּוֺ אִם־יְהוָה הֱסִיתְךָ בִי יָרַח מִנְחָה וְאִם בְּנֵי הָאָדָם אֲרוּרִים הֵם לִפְנֵי יְהוָה כִּי־גֵרְשׁוּנִי הַיּוֺם מֵהִסְתַּפֵּחַ בְּנַחֲלַת יְהוָה לֵאמֹר לֵךְ עֲבֹד אֱלֹהִים אֲחֵרִים,CBH
1 Sam 26:20,וְעַתָּה אַל־יִפֹּל דָּמִי אַרְצָה מִנֶּגֶד פְּנֵי יְהוָה כִּי־יָצָא מֶלֶךְ יִשְׂרָאֵל לְבַקֵּשׁ אֶת־פַּרְעֹשׁ אֶחָד כַּאֲשֶׁר יִרְדֹּף הַקֹּרֵא בֶּהָרִים,CBH
1 Sam 26:21,וַיֹּאמֶר שָׁאוּל חָטָאתִי שׁוּב בְּנִי־דָוִד כִּי לֹא־אָרַע לְךָ עוֺד תַּחַת אֲשֶׁר יָקְרָה נַפְשִׁי בְּעֵינֶיךָ הַיּוֺם הַזֶּה הִנֵּה הִסְכַּלְתִּי וָאֶשְׁגֶּה הַרְבֵּה מְאֹד,CBH
1 Sam 26:22,וַיַּעַן דָּוִד וַיֹּאמֶר הִנֵּה חֲנִית הַמֶּלֶךְ וְיַעֲבֹר אֶחָד מֵהַנְּעָרִים וְיִקָּחֶהָ,CBH
1 Sam 26:23,וַיהוָה יָשִׁיב לָאִישׁ אֶת־צִדְקָתוֺ וְאֶת־אֱמֻנָתוֺ אֲשֶׁר נְתָנְךָ יְהוָה הַיּוֺם בְּיָד וְלֹא אָבִיתִי לִשְׁלֹחַ יָדִי בִּמְשִׁיחַ יְהוָה,CBH
1 Sam 26:24,וְהִנֵּה כַּאֲשֶׁר גָּדְלָה נַפְשְׁךָ הַיּוֺם הַזֶּה בְּעֵינָי כֵּן תִּגְדַּל נַפְשִׁי בְּעֵינֵי יְהוָה וְיַצִּלֵנִי מִכָּל־צָרָה,CBH
1 Sam 26:25,וַיֹּאמֶר שָׁאוּל אֶל־דָּוִד בָּרוּךְ אַתָּה בְּנִי דָוִד גַּם עָשֹׂה תַעֲשֶׂה וְגַם יָכֹל תּוּכָל וַיֵּלֶךְ דָּוִד לְדַרְכּוֺ וְשָׁאוּל שָׁב לִמְקוֺמוֺ,CBH
1 Sam 27:1,וַיֹּאמֶר דָּוִד אֶל־לִבּוֺ עַתָּה אֶסָּפֶה יוֺם־אֶחָד בְּיַד־שָׁאוּל אֵין־לִי טוֺב כִּי הִמָּלֵט אִמָּלֵט אֶל־אֶרֶץ פְּלִשְׁתִּים וְנוֺאַשׁ מִמֶּנִּי שָׁאוּל לְבַקְשֵׁנִי עוֺד בְּכָל־גְּבוּל יִשְׂרָאֵל וְנִמְלַטְתִּי מִיָּדוֺ,CBH
1 Sam 27:2,וַיָּקָם דָּוִד וַיַּעֲבֹר הוּא וְשֵׁשׁ־מֵאוֺת אִישׁ אֲשֶׁר עִמּוֺ אֶל־אָכִישׁ בֶּן־מָעוֺךְ מֶלֶךְ גַּת,CBH
1 Sam 27:3,וַיֵּשֶׁב דָּוִד עִם־אָכִישׁ בְּגַת הוּא וַאֲנָשָׁיו אִישׁ וּבֵיתוֺ דָּוִד וּשְׁתֵּי נָשָׁיו אֲחִינֹעַם הַיִּזְרְעֵאלִית וַאֲבִיגַיִל אֵשֶׁת־נָבָל הַכַּרְמְלִית,CBH
1 Sam 27:4,וַיֻּגַּד לְשָׁאוּל כִּי־בָרַח דָּוִד גַּת וְלֹא־יָסַף עוֺד לְבַקְשׁוֺ,CBH
1 Sam 27:5,וַיֹּאמֶר דָּוִד אֶל־אָכִישׁ אִם־נָא מָצָאתִי חֵן בְּעֵינֶיךָ יִתְּנוּ־לִי מָקוֺם בְּאַחַת עָרֵי הַשָּׂדֶה וְאֵשְׁבָה שָּׁם וְלָמָּה יֵשֵׁב עַבְדְּךָ בְּעִיר הַמַּמְלָכָה עִמָּךְ,CBH
1 Sam 27:6,וַיִּתֶּן־לוֺ אָכִישׁ בַּיּוֺם הַהוּא אֶת־צִקְלָג לָכֵן הָיְתָה צִקְלַג לְמַלְכֵי יְהוּדָה עַד הַיּוֺם הַזֶּה,CBH
1 Sam 27:7,וַיְהִי מִסְפַּר הַיָּמִים אֲשֶׁר־יָשַׁב דָּוִד בִּשְׂדֵה פְלִשְׁתִּים יָמִים וְאַרְבָּעָה חֳדָשִׁים,CBH
1 Sam 27:8,וַיַּעַל דָּוִד וַאֲנָשָׁיו וַיִּפְשְׁטוּ אֶל־הַגְּשׁוּרִי וְהַגִּזְרִי וְהָעֲמָלֵקִי כִּי הֵנָּה יֹשְׁבוֺת הָאָרֶץ אֲשֶׁר מֵעוֺלָם בּוֺאֲךָ שׁוּרָה וְעַד־אֶרֶץ מִצְרָיִם,CBH
1 Sam 27:9,וְהִכָּה דָוִד אֶת־הָאָרֶץ וְלֹא יְחַיֶּה אִישׁ וְאִשָּׁה וְלָקַח צֹאן וּבָקָר וַחֲמֹרִים וּגְמַלִּים וּבְגָדִים וַיָּשָׁב וַיָּבֹא אֶל־אָכִישׁ,CBH
1 Sam 27:10,וַיֹּאמֶר אָכִישׁ אַל־פְּשַׁטְתֶּם הַיּוֺם וַיֹּאמֶר דָּוִד עַל־נֶגֶב יְהוּדָה וְעַל־נֶגֶב הַיַּרְחְמְאֵלִי וְאֶל־נֶגֶב הַקֵּינִי,CBH
1 Sam 27:11,וְאִישׁ וְאִשָּׁה לֹא־יְחַיֶּה דָוִד לְהָבִיא גַת לֵאמֹר פֶּן־יַגִּדוּ עָלֵינוּ לֵאמֹר כֹּה־עָשָׂה דָוִד וְכֹה מִשְׁפָּטוֺ כָּל־הַיָּמִים אֲשֶׁר יָשַׁב בִּשְׂדֵה פְלִשְׁתִּים,CBH
1 Sam 27:12,וַיַּאֲמֵן אָכִישׁ בְּדָוִד לֵאמֹר הַבְאֵשׁ הִבְאִישׁ בְּעַמּוֺ בְיִשְׂרָאֵל וְהָיָה לִי לְעֶבֶד עוֺלָם,CBH
1 Sam 28:1,וַיְהִי בַּיָּמִים הָהֵם וַיִּקְבְּצוּ פְלִשְׁתִּים אֶת־מַחֲנֵיהֶם לַצָּבָא לְהִלָּחֵם בְּיִשְׂרָאֵל וַיֹּאמֶר אָכִישׁ אֶל־דָּוִד יָדֹעַ תֵּדַע כִּי אִתִּי תֵּצֵא בַמַּחֲנֶה אַתָּה וַאֲנָשֶׁיךָ,CBH
1 Sam 28:2,וַיֹּאמֶר דָּוִד אֶל־אָכִישׁ לָכֵן אַתָּה תֵדַע אֵת אֲשֶׁר־יַעֲשֶׂה עַבְדֶּךָ וַיֹּאמֶר אָכִישׁ אֶל־דָּוִד לָכֵן שֹׁמֵר לְרֹאשִׁי אֲשִׂימְךָ כָּל־הַיָּמִים,CBH
1 Sam 28:3,וּשְׁמוּאֵל מֵת וַיִּסְפְּדוּ־לוֺ כָּל־יִשְׂרָאֵל וַיִּקְבְּרֻהוּ בָרָמָה וּבְעִירוֺ וְשָׁאוּל הֵסִיר הָאֹבוֺת וְאֶת־הַיִּדְּעֹנִים מֵהָאָרֶץ,CBH
1 Sam 28:4,וַיִּקָּבְצוּ פְלִשְׁתִּים וַיָּבֹאוּ וַיַּחֲנוּ בְשׁוּנֵם וַיִּקְבֹּץ שָׁאוּל אֶת־כָּל־יִשְׂרָאֵל וַיַּחֲנוּ בַּגִּלְבֹּעַ,CBH
1 Sam 28:5,וַיַּרְא שָׁאוּל אֶת־מַחֲנֵה פְלִשְׁתִּים וַיִּרָא וַיֶּחֱרַד לִבּוֺ מְאֹד,CBH
1 Sam 28:6,וַיִּשְׁאַל שָׁאוּל בַּיהוָה וְלֹא עָנָהוּ יְהוָה גַּם בַּחֲלֹמוֺת גַּם בָּאוּרִים גַּם בַּנְּבִיאִם,CBH
1 Sam 28:7,וַיֹּאמֶר שָׁאוּל לַעֲבָדָיו בַּקְּשׁוּ־לִי אֵשֶׁת בַּעֲלַת־אוֺב וְאֵלְכָה אֵלֶיהָ וְאֶדְרְשָׁה־בָּהּ וַיֹּאמְרוּ עֲבָדָיו אֵלָיו הִנֵּה אֵשֶׁת בַּעֲלַת־אוֺב בְּעֵין דּוֺר,CBH
1 Sam 28:8,וַיִּתְחַפֵּשׂ שָׁאוּל וַיִּלְבַּשׁ בְּגָדִים אֲחֵרִים וַיֵּלֶךְ הוּא וּשְׁנֵי אֲנָשִׁים עִמּוֺ וַיָּבֹאוּ אֶל־הָאִשָּׁה לָיְלָה וַיֹּאמֶר קָסֳמִי־נָא לִי בָּאוֺב וְהַעֲלִי לִי אֵת אֲשֶׁר־אֹמַר אֵלָיִךְ,CBH
1 Sam 28:9,וַתֹּאמֶר הָאִשָּׁה אֵלָיו הִנֵּה אַתָּה יָדַעְתָּ אֵת אֲשֶׁר־עָשָׂה שָׁאוּל אֲשֶׁר הִכְרִית אֶת־הָאֹבוֺת וְאֶת־הַיִּדְּעֹנִי מִן־הָאָרֶץ וְלָמָה אַתָּה מִתְנַקֵּשׁ בְּנַפְשִׁי לַהֲמִיתֵנִי,CBH
1 Sam 28:10,וַיִּשָּׁבַע לָהּ שָׁאוּל בַּיהוָה לֵאמֹר חַי־יְהוָה אִם־יִקְּרֵךְ עָוֹן בַּדָּבָר הַזֶּה,CBH
1 Sam 28:11,וַתֹּאמֶר הָאִשָּׁה אֶת־מִי אַעֲלֶה־לָּךְ וַיֹּאמֶר אֶת־שְׁמוּאֵל הַעֲלִי־לִי,CBH
1 Sam 28:12,וַתֵּרֶא הָאִשָּׁה אֶת־שְׁמוּאֵל וַתִּזְעַק בְּקוֺל גָּדוֺל וַתֹּאמֶר הָאִשָּׁה אֶל־שָׁאוּל לֵאמֹר לָמָּה רִמִּיתָנִי וְאַתָּה שָׁאוּל,CBH
1 Sam 28:13,וַיֹּאמֶר לָהּ הַמֶּלֶךְ אַל־תִּירְאִי כִּי מָה רָאִית וַתֹּאמֶר הָאִשָּׁה אֶל־שָׁאוּל אֱלֹהִים רָאִיתִי עֹלִים מִן־הָאָרֶץ,CBH
1 Sam 28:14,וַיֹּאמֶר לָהּ מַה־תָּאֳרוֺ וַתֹּאמֶר אִישׁ זָקֵן עֹלֶה וְהוּא עֹטֶה מְעִיל וַיֵּדַע שָׁאוּל כִּי־שְׁמוּאֵל הוּא וַיִּקֹּד אַפַּיִם אַרְצָה וַיִּשְׁתָּחוּ,CBH
1 Sam 28:15,וַיֹּאמֶר שְׁמוּאֵל אֶל־שָׁאוּל לָמָּה הִרְגַּזְתַּנִי לְהַעֲלוֺת אֹתִי וַיֹּאמֶר שָׁאוּל צַר־לִי מְאֹד וּפְלִשְׁתִּים נִלְחָמִים בִּי וֵאלֹהִים סָר מֵעָלַי וְלֹא־עָנָנִי עוֺד גַּם בְּיַד־הַנְּבִיאִם גַּם־בַּחֲלֹמוֺת וָאֶקְרָאֶה לְךָ לְהוֺדִיעֵנִי מָה אֶעֱשֶׂה,CBH
1 Sam 28:16,וַיֹּאמֶר שְׁמוּאֵל וְלָמָּה תִּשְׁאָלֵנִי וַיהוָה סָר מֵעָלֶיךָ וַיְהִי עָרֶךָ,CBH
1 Sam 28:17,וַיַּעַשׂ יְהוָה לוֺ כַּאֲשֶׁר דִּבֶּר בְּיָדִי וַיִּקְרַע יְהוָה אֶת־הַמַּמְלָכָה מִיָּדֶךָ וַיִּתְּנָהּ לְרֵעֲךָ לְדָוִד,CBH
1 Sam 28:18,כַּאֲשֶׁר לֹא־שָׁמַעְתָּ בְּקוֺל יְהוָה וְלֹא־עָשִׂיתָ חֲרוֺן־אַפּוֺ בַּעֲמָלֵק עַל־כֵּן הַדָּבָר הַזֶּה עָשָׂה־לְךָ יְהוָה הַיּוֺם הַזֶּה,CBH
1 Sam 28:19,וְיִתֵּן יְהוָה גַּם אֶת־יִשְׂרָאֵל עִמְּךָ בְּיַד־פְּלִשְׁתִּים וּמָחָר אַתָּה וּבָנֶיךָ עִמִּי גַּם אֶת־מַחֲנֵה יִשְׂרָאֵל יִתֵּן יְהוָה בְּיַד־פְּלִשְׁתִּים,CBH
1 Sam 28:20,וַיְמַהֵר שָׁאוּל וַיִּפֹּל מְלֹא־קוֺמָתוֺ אַרְצָה וַיִּרָא מְאֹד מִדִּבְרֵי שְׁמוּאֵל גַּם־כֹּחַ לֹא־הָיָה בוֺ כִּי לֹא אָכַל לֶחֶם כָּל־הַיּוֺם וְכָל־הַלָּיְלָה,CBH
1 Sam 28:21,וַתָּבוֺא הָאִשָּׁה אֶל־שָׁאוּל וַתֵּרֶא כִּי־נִבְהַל מְאֹד וַתֹּאמֶר אֵלָיו הִנֵּה שָׁמְעָה שִׁפְחָתְךָ בְּקוֺלֶךָ וָאָשִׂים נַפְשִׁי בְּכַפִּי וָאֶשְׁמַע אֶת־דְּבָרֶיךָ אֲשֶׁר דִּבַּרְתָּ אֵלָי,CBH
1 Sam 28:22,וְעַתָּה שְׁמַע־נָא גַם־אַתָּה בְּקוֺל שִׁפְחָתֶךָ וְאָשִׂמָה לְפָנֶיךָ פַּת־לֶחֶם וֶאֱכוֺל וִיהִי בְךָ כֹּחַ כִּי תֵלֵךְ בַּדָּרֶךְ,CBH
1 Sam 28:23,וַיְמָאֵן וַיֹּאמֶר לֹא אֹכַל וַיִּפְרְצוּ־בוֺ עֲבָדָיו וְגַם־הָאִשָּׁה וַיִּשְׁמַע לְקֹלָם וַיָּקָם מֵהָאָרֶץ וַיֵּשֶׁב אֶל־הַמִּטָּה,CBH
1 Sam 28:24,וְלָאִשָּׁה עֵגֶל־מַרְבֵּק בַּבַּיִת וַתְּמַהֵר וַתִּזְבָּחֵהוּ וַתִּקַּח־קֶמַח וַתָּלָשׁ וַתֹּפֵהוּ מַצּוֺת,CBH
1 Sam 28:25,וַתַּגֵּשׁ לִפְנֵי־שָׁאוּל וְלִפְנֵי עֲבָדָיו וַיֹּאכֵלוּ וַיָּקֻמוּ וַיֵּלְכוּ בַּלַּיְלָה הַהוּא,CBH
1 Sam 29:1,וַיִּקְבְּצוּ פְלִשְׁתִּים אֶת־כָּל־מַחֲנֵיהֶם אֲפֵקָה וְיִשְׂרָאֵל חֹנִים בַּעַיִן אֲשֶׁר בְּיִזְרְעֶאל,CBH
1 Sam 29:2,וְסַרְנֵי פְלִשְׁתִּים עֹבְרִים לְמֵאוֺת וְלַאֲלָפִים וְדָוִד וַאֲנָשָׁיו עֹבְרִים בָּאַחֲרֹנָה עִם־אָכִישׁ,CBH
1 Sam 29:3,וַיֹּאמְרוּ שָׂרֵי פְלִשְׁתִּים מָה הָעִבְרִים הָאֵלֶּה וַיֹּאמֶר אָכִישׁ אֶל־שָׂרֵי פְלִשְׁתִּים הֲלוֺא־זֶה דָוִד עֶבֶד שָׁאוּל מֶלֶךְ־יִשְׂרָאֵל אֲשֶׁר הָיָה אִתִּי זֶה יָמִים אוֺ־זֶה שָׁנִים וְלֹא־מָצָאתִי בוֺ מְאוּמָה מִיּוֺם נָפְלוֺ עַד־הַיּוֺם הַזֶּה,CBH
1 Sam 29:4,וַיִּקְצְפוּ עָלָיו שָׂרֵי פְלִשְׁתִּים וַיֹּאמְרוּ לוֺ שָׂרֵי פְלִשְׁתִּים הָשֵׁב אֶת־הָאִישׁ וְיָשֹׁב אֶל־מְקוֺמוֺ אֲשֶׁר הִפְקַדְתּוֺ שָׁם וְלֹא־יֵרֵד עִמָּנוּ בַּמִּלְחָמָה וְלֹא־יִהְיֶה־לָּנוּ לְשָׂטָן בַּמִּלְחָמָה וּבַמֶּה יִתְרַצֶּה זֶה אֶל־אֲדֹנָיו הֲלוֺא בְּרָאשֵׁי הָאֲנָשִׁים הָהֵם,CBH
1 Sam 29:5,הֲלוֺא־זֶה דָוִד אֲשֶׁר יַעֲנוּ־לוֺ בַּמְּחֹלוֺת לֵאמֹר הִכָּה שָׁאוּל בַּאֲלָפָיו וְדָוִד בְּרִבְבֹתָיו,CBH
1 Sam 29:6,וַיִּקְרָא אָכִישׁ אֶל־דָּוִד וַיֹּאמֶר אֵלָיו חַי־יְהוָה כִּי־יָשָׁר אַתָּה וְטוֺב בְּעֵינַי צֵאתְךָ וּבֹאֲךָ אִתִּי בַּמַּחֲנֶה כִּי לֹא־מָצָאתִי בְךָ רָעָה מִיּוֺם בֹּאֲךָ אֵלַי עַד־הַיּוֺם הַזֶּה וּבְעֵינֵי הַסְּרָנִים לֹא־טוֺב אָתָּה,CBH
1 Sam 29:7,וְעַתָּה שׁוּב וְלֵךְ בְּשָׁלוֺם וְלֹא־תַעֲשֶׂה רָע בְּעֵינֵי סַרְנֵי פְלִשְׁתִּים,CBH
1 Sam 29:8,וַיֹּאמֶר דָּוִד אֶל־אָכִישׁ כִּי מֶה עָשִׂיתִי וּמַה־מָּצָאתָ בְעַבְדְּךָ מִיּוֺם אֲשֶׁר הָיִיתִי לְפָנֶיךָ עַד הַיּוֺם הַזֶּה כִּי לֹא אָבוֺא וְנִלְחַמְתִּי בְּאֹיְבֵי אֲדֹנִי הַמֶּלֶךְ,CBH
1 Sam 29:9,וַיַּעַן אָכִישׁ וַיֹּאמֶר אֶל־דָּוִד יָדַעְתִּי כִּי טוֺב אַתָּה בְּעֵינַי כְּמַלְאַךְ אֱלֹהִים אַךְ שָׂרֵי פְלִשְׁתִּים אָמְרוּ לֹא־יַעֲלֶה עִמָּנוּ בַּמִּלְחָמָה,CBH
1 Sam 29:10,וְעַתָּה הַשְׁכֵּם בַּבֹּקֶר וְעַבְדֵי אֲדֹנֶיךָ אֲשֶׁר־בָּאוּ אִתָּךְ וְהִשְׁכַּמְתֶּם בַּבֹּקֶר וְאוֺר לָכֶם וָלֵכוּ,CBH
1 Sam 29:11,וַיַּשְׁכֵּם דָּוִד הוּא וַאֲנָשָׁיו לָלֶכֶת בַּבֹּקֶר לָשׁוּב אֶל־אֶרֶץ פְּלִשְׁתִּים וּפְלִשְׁתִּים עָלוּ יִזְרְעֶאל,CBH
1 Sam 30:1,וַיְהִי בְּבֹא דָוִד וַאֲנָשָׁיו צִקְלַג בַּיּוֺם הַשְּׁלִישִׁי וַעֲמָלֵקִי פָשְׁטוּ אֶל־נֶגֶב וְאֶל־צִקְלַג וַיַּכּוּ אֶת־צִקְלַג וַיִּשְׂרְפוּ אֹתָהּ בָּאֵשׁ,CBH
1 Sam 30:2,וַיִּשְׁבּוּ אֶת־הַנָּשִׁים אֲשֶׁר־בָּהּ מִקָּטֹן וְעַד־גָּדוֺל לֹא הֵמִיתוּ אִישׁ וַיִּנְהֲגוּ וַיֵּלְכוּ לְדַרְכָּם,CBH
1 Sam 30:3,וַיָּבֹא דָוִד וַאֲנָשָׁיו אֶל־הָעִיר וְהִנֵּה שְׂרוּפָה בָּאֵשׁ וּנְשֵׁיהֶם וּבְנֵיהֶם וּבְנֹתֵיהֶם נִשְׁבּוּ,CBH
1 Sam 30:4,וַיִּשָּׂא דָוִד וְהָעָם אֲשֶׁר־אִתּוֺ אֶת־קוֺלָם וַיִּבְכּוּ עַד אֲשֶׁר אֵין־בָּהֶם כֹּחַ לִבְכּוֺת,CBH
1 Sam 30:5,וּשְׁתֵּי נְשֵׁי־דָוִד נִשְׁבּוּ אֲחִינֹעַם הַיִּזְרְעֵלִית וַאֲבִיגַיִל אֵשֶׁת נָבָל הַכַּרְמְלִי,CBH
1 Sam 30:6,וַתֵּצֶר לְדָוִד מְאֹד כִּי־אָמְרוּ הָעָם לְסָקְלוֺ כִּי־מָרָה נֶפֶשׁ כָּל־הָעָם אִישׁ עַל־בָּנָיו וְעַל־בְּנֹתָיו וַיִּתְחַזֵּק דָּוִד בַּיהוָה אֱלֹהָיו,CBH
1 Sam 30:7,וַיֹּאמֶר דָּוִד אֶל־אֶבְיָתָר הַכֹּהֵן בֶּן־אֲחִימֶלֶךְ הַגִּישָׁה־נָּא לִי הָאֵפֹד וַיַּגֵּשׁ אֶבְיָתָר אֶת־הָאֵפֹד אֶל־דָּוִד,CBH
1 Sam 30:8,וַיִּשְׁאַל דָּוִד בַּיהוָה לֵאמֹר אֶרְדֹּף אַחֲרֵי הַגְּדוּד־הַזֶּה הַאַשִּׂגֶנּוּ וַיֹּאמֶר לוֺ רְדֹף כִּי־הַשֵּׂג תַּשִּׂיג וְהַצֵּל תַּצִּיל,CBH
1 Sam 30:9,וַיֵּלֶךְ דָּוִד הוּא וְשֵׁשׁ־מֵאוֺת אִישׁ אֲשֶׁר אִתּוֺ וַיָּבֹאוּ עַד־נַחַל הַבְּשׂוֺר וְהַנּוֺתָרִים עָמָדוּ,CBH
1 Sam 30:10,וַיִּרְדֹּף דָּוִד הוּא וְאַרְבַּע־מֵאוֺת אִישׁ וַיַּעַמְדוּ מָאתַיִם אִישׁ אֲשֶׁר פִּגְּרוּ מֵעֲבֹר אֶת־נַחַל הַבְּשׂוֺר,CBH
1 Sam 30:11,וַיִּמְצְאוּ אִישׁ־מִצְרִי בַּשָּׂדֶה וַיִּקְחוּ אֹתוֺ אֶל־דָּוִד וַיִּתְּנוּ־לוֺ לֶחֶם וַיֹּאכַל וַיַּשְׁקֻהוּ מָיִם,CBH
1 Sam 30:12,וַיִּתְּנוּ־לוֺ פֶלַח דְּבֵלָה וּשְׁנֵי צִמֻּקִים וַיֹּאכַל וַתָּשָׁב רוּחוֺ אֵלָיו כִּי לֹא־אָכַל לֶחֶם וְלֹא־שָׁתָה מַיִם שְׁלֹשָׁה יָמִים וּשְׁלֹשָׁה לֵילוֺת,CBH
1 Sam 30:13,וַיֹּאמֶר לוֺ דָוִד לְמִי־אַתָּה וְאֵי מִזֶּה אָתָּה וַיֹּאמֶר נַעַר מִצְרִי אָנֹכִי עֶבֶד לְאִישׁ עֲמָלֵקִי וַיַּעַזְבֵנִי אֲדֹנִי כִּי חָלִיתִי הַיּוֺם שְׁלֹשָׁה,CBH
1 Sam 30:14,אֲנַחְנוּ פָּשַׁטְנוּ נֶגֶב הַכְּרֵתִי וְעַל־אֲשֶׁר לִיהוּדָה וְעַל־נֶגֶב כָּלֵב וְאֶת־צִקְלַג שָׂרַפְנוּ בָאֵשׁ,CBH
1 Sam 30:15,וַיֹּאמֶר אֵלָיו דָּוִד הֲתוֺרִדֵנִי אֶל־הַגְּדוּד הַזֶּה וַיֹּאמֶר הִשָּׁבְעָה לִּי בֵאלֹהִים אִם־תְּמִיתֵנִי וְאִם־תַּסְגִּרֵנִי בְּיַד־אֲדֹנִי וְאוֺרִדְךָ אֶל־הַגְּדוּד הַזֶּה,CBH
1 Sam 30:16,וַיֹּרִדֵהוּ וְהִנֵּה נְטֻשִׁים עַל־פְּנֵי כָל־הָאָרֶץ אֹכְלִים וְשֹׁתִים וְחֹגְגִים בְּכֹל הַשָּׁלָל הַגָּדוֺל אֲשֶׁר לָקְחוּ מֵאֶרֶץ פְּלִשְׁתִּים וּמֵאֶרֶץ יְהוּדָה,CBH
1 Sam 30:17,וַיַּכֵּם דָּוִד מֵהַנֶּשֶׁף וְעַד־הָעֶרֶב לְמָחֳרָתָם וְלֹא־נִמְלַט מֵהֶם אִישׁ כִּי אִם־אַרְבַּע מֵאוֺת אִישׁ־נַעַר אֲשֶׁר־רָכְבוּ עַל־הַגְּמַלִּים וַיָּנֻסוּ,CBH
1 Sam 30:18,וַיַּצֵּל דָּוִד אֵת כָּל־אֲשֶׁר לָקְחוּ עֲמָלֵק וְאֶת־שְׁתֵּי נָשָׁיו הִצִּיל דָּוִד,CBH
1 Sam 30:19,וְלֹא נֶעְדַּר־לָהֶם מִן־הַקָּטֹן וְעַד־הַגָּדוֺל וְעַד־בָּנִים וּבָנוֺת וּמִשָּׁלָל וְעַד כָּל־אֲשֶׁר לָקְחוּ לָהֶם הַכֹּל הֵשִׁיב דָּוִד,CBH
1 Sam 30:20,וַיִּקַּח דָּוִד אֶת־כָּל־הַצֹּאן וְהַבָּקָר נָהֲגוּ לִפְנֵי הַמִּקְנֶה הַהוּא וַיֹּאמְרוּ זֶה שְׁלַל דָּוִד,CBH
1 Sam 30:21,וַיָּבֹא דָוִד אֶל־מָאתַיִם הָאֲנָשִׁים אֲשֶׁר־פִּגְּרוּ מִלֶּכֶת אַחֲרֵי דָוִד וַיֹּשִׁיבֻם בְּנַחַל הַבְּשׂוֺר וַיֵּצְאוּ לִקְרַאת דָּוִד וְלִקְרַאת הָעָם אֲשֶׁר־אִתּוֺ וַיִּגַּשׁ דָּוִד אֶת־הָעָם וַיִּשְׁאַל לָהֶם לְשָׁלוֺם,CBH
1 Sam 30:22,וַיַּעַן כָּל־אִישׁ־רָע וּבְלִיַּעַל מֵהָאֲנָשִׁים אֲשֶׁר הָלְכוּ עִם־דָּוִד וַיֹּאמְרוּ יַעַן אֲשֶׁר לֹא־הָלְכוּ עִמִּי לֹא־נִתֵּן לָהֶם מֵהַשָּׁלָל אֲשֶׁר הִצַּלְנוּ כִּי־אִם־אִישׁ אֶת־אִשְׁתּוֺ וְאֶת־בָּנָיו וְיִנְהֲגוּ וְיֵלֵכוּ,CBH
1 Sam 30:23,וַיֹּאמֶר דָּוִד לֹא־תַעֲשׂוּ כֵן אֶחָי אֵת אֲשֶׁר־נָתַן יְהוָה לָנוּ וַיִּשְׁמֹר אֹתָנוּ וַיִּתֵּן אֶת־הַגְּדוּד הַבָּא עָלֵינוּ בְּיָדֵנוּ,CBH
1 Sam 30:24,וּמִי יִשְׁמַע לָכֶם לַדָּבָר הַזֶּה כִּי כְּחֵלֶק הַיֹּרֵד בַּמִּלְחָמָה וּכְחֵלֶק הַיֹּשֵׁב עַל־הַכֵּלִים יַחְדָּו יַחֲלֹקוּ,CBH
1 Sam 30:25,וַיְהִי מֵהַיּוֺם הַהוּא וָמָעְלָה וַיְשִׂמֶהָ לְחֹק וּלְמִשְׁפָּט לְיִשְׂרָאֵל עַד הַיּוֺם הַזֶּה,CBH
1 Sam 30:26,וַיָּבֹא דָוִד אֶל־צִקְלַג וַיְשַׁלַּח מֵהַשָּׁלָל לְזִקְנֵי יְהוּדָה לְרֵעֵהוּ לֵאמֹר הִנֵּה לָכֶם בְּרָכָה מִשְּׁלַל אֹיְבֵי יְהוָה,CBH
1 Sam 30:27,לַאֲשֶׁר בְּבֵית־אֵל וְלַאֲשֶׁר בְּרָמוֺת־נֶגֶב וְלַאֲשֶׁר בְּיַתִּר,CBH
1 Sam 30:28,וְלַאֲשֶׁר בַּעֲרֹעֵר וְלַאֲשֶׁר בְּשִׂפְמוֺת וְלַאֲשֶׁר בְּאֶשְׁתְּמֹעַ,CBH
1 Sam 30:29,וְלַאֲשֶׁר בְּרָכָל וְלַאֲשֶׁר בְּעָרֵי הַיְּרַחְמְאֵלִי וְלַאֲשֶׁר בְּעָרֵי הַקֵּינִי,CBH
1 Sam 30:30,וְלַאֲשֶׁר בְּחָרְמָה וְלַאֲשֶׁר בְּבוֺר־עָשָׁן וְלַאֲשֶׁר בַּעֲתָךְ,CBH
1 Sam 30:31,וְלַאֲשֶׁר בְּחֶבְרוֺן וּלְכָל־הַמְּקֹמוֺת אֲשֶׁר־הִתְהַלֶּךְ־שָׁם דָּוִד הוּא וַאֲנָשָׁיו,CBH
1 Sam 31:1,וּפְלִשְׁתִּים נִלְחָמִים בְּיִשְׂרָאֵל וַיָּנֻסוּ אַנְשֵׁי יִשְׂרָאֵל מִפְּנֵי פְלִשְׁתִּים וַיִּפְּלוּ חֲלָלִים בְּהַר הַגִּלְבֹּעַ,CBH
1 Sam 31:2,וַיַּדְבְּקוּ פְלִשְׁתִּים אֶת־שָׁאוּל וְאֶת־בָּנָיו וַיַּכּוּ פְלִשְׁתִּים אֶת־יְהוֺנָתָן וְאֶת־אֲבִינָדָב וְאֶת־מַלְכִּי־שׁוּעַ בְּנֵי שָׁאוּל,CBH
1 Sam 31:3,וַתִּכְבַּד הַמִּלְחָמָה אֶל־שָׁאוּל וַיִּמְצָאֻהוּ הַמּוֺרִים אֲנָשִׁים בַּקָּשֶׁת וַיָּחֶל מְאֹד מֵהַמּוֺרִים,CBH
1 Sam 31:4,וַיֹּאמֶר שָׁאוּל לְנֹשֵׂא כֵלָיו שְׁלֹף חַרְבְּךָ וְדָקְרֵנִי בָהּ פֶּן־יָבוֺאוּ הָעֲרֵלִים הָאֵלֶּה וּדְקָרֻנִי וְהִתְעַלְּלוּ־בִי וְלֹא אָבָה נֹשֵׂא כֵלָיו כִּי יָרֵא מְאֹד וַיִּקַּח שָׁאוּל אֶת־הַחֶרֶב וַיִּפֹּל עָלֶיהָ,CBH
1 Sam 31:5,וַיַּרְא נֹשֵׂא־כֵלָיו כִּי מֵת שָׁאוּל וַיִּפֹּל גַּם־הוּא עַל־חַרְבּוֺ וַיָּמָת עִמּוֺ,CBH
1 Sam 31:6,וַיָּמָת שָׁאוּל וּשְׁלֹשֶׁת בָּנָיו וְנֹשֵׂא כֵלָיו גַּם כָּל־אֲנָשָׁיו בַּיּוֺם הַהוּא יַחְדָּו,CBH
1 Sam 31:7,וַיִּרְאוּ אַנְשֵׁי־יִשְׂרָאֵל אֲשֶׁר־בְּעֵבֶר הָעֵמֶק וַאֲשֶׁר בְּעֵבֶר הַיַּרְדֵּן כִּי־נָסוּ אַנְשֵׁי יִשְׂרָאֵל וְכִי־מֵתוּ שָׁאוּל וּבָנָיו וַיַּעַזְבוּ אֶת־הֶעָרִים וַיָּנֻסוּ וַיָּבֹאוּ פְלִשְׁתִּים וַיֵּשְׁבוּ בָּהֶן,CBH
1 Sam 31:8,וַיְהִי מִמָּחֳרָת וַיָּבֹאוּ פְלִשְׁתִּים לְפַשֵּׁט אֶת־הַחֲלָלִים וַיִּמְצְאוּ אֶת־שָׁאוּל וְאֶת־שְׁלֹשֶׁת בָּנָיו נֹפְלִים בְּהַר הַגִּלְבֹּעַ,CBH
1 Sam 31:9,וַיִּכְרְתוּ אֶת־רֹאשׁוֺ וַיַּפְשִׁיטוּ אֶת־כֵּלָיו וַיְשַׁלְּחוּ בְאֶרֶץ־פְּלִשְׁתִּים סָבִיב לְבַשֵּׂר בֵּית עֲצַבֵּיהֶם וְאֶת־הָעָם,CBH
1 Sam 31:10,וַיָּשִׂמוּ אֶת־כֵּלָיו בֵּית עַשְׁתָּרוֺת וְאֶת־גְּוִיָּתוֺ תָּקְעוּ בְּחוֺמַת בֵּית שָׁן,CBH
1 Sam 31:11,וַיִּשְׁמְעוּ אֵלָיו יֹשְׁבֵי יָבֵישׁ גִּלְעָד אֵת אֲשֶׁר־עָשׂוּ פְלִשְׁתִּים לְשָׁאוּל,CBH
1 Sam 31:12,וַיָּקוּמוּ כָּל־אִישׁ חַיִל וַיֵּלְכוּ כָל־הַלַּיְלָה וַיִּקְחוּ אֶת־גְּוִיַּת שָׁאוּל וְאֵת גְּוִיֹּת בָּנָיו מֵחוֺמַת בֵּית שָׁן וַיָּבֹאוּ יָבֵשָׁה וַיִּשְׂרְפוּ אֹתָם שָׁם,CBH
1 Sam 31:13,וַיִּקְחוּ אֶת־עַצְמֹתֵיהֶם וַיִּקְבְּרוּ תַחַת־הָאֶשֶׁל בְּיָבֵשָׁה וַיָּצֻמוּ שִׁבְעַת יָמִים,CBH
2 Sam 1:1,וַיְהִי אַחֲרֵי מוֺת שָׁאוּל וְדָוִד שָׁב מֵהַכּוֺת אֶת־הָעֲמָלֵק וַיֵּשֶׁב דָּוִד בְּצִקְלָג יָמִים שְׁנָיִם,CBH
2 Sam 1:2,וַיְהִי בַּיּוֺם הַשְּׁלִישִׁי וְהִנֵּה אִישׁ בָּא מִן־הַמַּחֲנֶה מֵעִם שָׁאוּל וּבְגָדָיו קְרֻעִים וַאֲדָמָה עַל־רֹאשׁוֺ וַיְהִי בְּבֹאוֺ אֶל־דָּוִד וַיִּפֹּל אַרְצָה וַיִּשְׁתָּחוּ,CBH
2 Sam 1:3,וַיֹּאמֶר לוֺ דָּוִד אֵי מִזֶּה תָּבוֺא וַיֹּאמֶר אֵלָיו מִמַּחֲנֵה יִשְׂרָאֵל נִמְלָטְתִּי,CBH
2 Sam 1:4,וַיֹּאמֶר אֵלָיו דָּוִד מֶה־הָיָה הַדָּבָר הַגֶּד־נָא לִי וַיֹּאמֶר אֲשֶׁר־נָס הָעָם מִן־הַמִּלְחָמָה וְגַם־הַרְבֵּה נָפַל מִן־הָעָם וַיָּמֻתוּ וְגַם שָׁאוּל וִיהוֺנָתָן בְּנוֺ מֵתוּ,CBH
2 Sam 1:5,וַיֹּאמֶר דָּוִד אֶל־הַנַּעַר הַמַּגִּיד לוֺ אֵיךְ יָדַעְתָּ כִּי־מֵת שָׁאוּל וִיהוֺנָתָן בְּנוֺ,CBH
2 Sam 1:6,וַיֹּאמֶר הַנַּעַר הַמַּגִּיד לוֺ נִקְרֹא נִקְרֵיתִי בְּהַר הַגִּלְבֹּעַ וְהִנֵּה שָׁאוּל נִשְׁעָן עַל־חֲנִיתוֺ וְהִנֵּה הָרֶכֶב וּבַעֲלֵי הַפָּרָשִׁים הִדְבִּקֻהוּ,CBH
2 Sam 1:7,וַיִּפֶן אַחֲרָיו וַיִּרְאֵנִי וַיִּקְרָא אֵלָי וָאֹמַר הִנֵּנִי,CBH
2 Sam 1:8,וַיֹּאמֶר לִי מִי־אָתָּה וָאֹמַר אֵלָיו עֲמָלֵקִי אָנֹכִי,CBH
2 Sam 1:9,וַיֹּאמֶר אֵלַי עֲמָד־נָא עָלַי וּמֹתְתֵנִי כִּי אֲחָזַנִי הַשָּׁבָץ כִּי־כָל־עוֺד נַפְשִׁי בִּי,CBH
2 Sam 1:10,וָאֶעֱמֹד עָלָיו וַאֲמֹתְתֵהוּ כִּי יָדַעְתִּי כִּי לֹא יִחְיֶה אַחֲרֵי נִפְלוֺ וָאֶקַּח הַנֵּזֶר אֲשֶׁר עַל־רֹאשׁוֺ וְאֶצְעָדָה אֲשֶׁר עַל־זְרֹעוֺ וָאֲבִיאֵם אֶל־אֲדֹנִי הֵנָּה,CBH
2 Sam 1:11,וַיַּחֲזֵק דָּוִד בִּבְגָדָיו וַיִּקְרָעֵם וְגַם כָּל־הָאֲנָשִׁים אֲשֶׁר אִתּוֺ,CBH
2 Sam 1:12,וַיִּסְפְּדוּ וַיִּבְכּוּ וַיָּצֻמוּ עַד־הָעָרֶב עַל־שָׁאוּל וְעַל־יְהוֺנָתָן בְּנוֺ וְעַל־עַם יְהוָה וְעַל־בֵּית יִשְׂרָאֵל כִּי נָפְלוּ בֶּחָרֶב,CBH
2 Sam 1:13,וַיֹּאמֶר דָּוִד אֶל־הַנַּעַר הַמַּגִּיד לוֺ אֵי מִזֶּה אָתָּה וַיֹּאמֶר בֶּן־אִישׁ גֵּר עֲמָלֵקִי אָנֹכִי,CBH
2 Sam 1:14,וַיֹּאמֶר אֵלָיו דָּוִד אֵיךְ לֹא יָרֵאתָ לִשְׁלֹחַ יָדְךָ לְשַׁחֵת אֶת־מְשִׁיחַ יְהוָה,CBH
2 Sam 1:15,וַיִּקְרָא דָוִד לְאַחַד מֵהַנְּעָרִים וַיֹּאמֶר גַּשׁ פְּגַע־בּוֺ וַיַּכֵּהוּ וַיָּמֹת,CBH
2 Sam 1:16,וַיֹּאמֶר אֵלָיו דָּוִד דָּמְךָ עַל־רֹאשֶׁךָ כִּי פִיךָ עָנָה בְךָ לֵאמֹר אָנֹכִי מֹתַתִּי אֶת־מְשִׁיחַ יְהוָה,CBH
2 Sam 1:17,וַיְקֹנֵן דָּוִד אֶת־הַקִּינָה הַזֹּאת עַל־שָׁאוּל וְעַל־יְהוֺנָתָן בְּנוֺ,CBH
2 Sam 1:18,וַיֹּאמֶר לְלַמֵּד בְּנֵי־יְהוּדָה קָשֶׁת הִנֵּה כְתוּבָה עַל־סֵפֶר הַיָּשָׁר,CBH
2 Sam 1:19,הַצְּבִי יִשְׂרָאֵל עַל־בָּמוֺתֶיךָ חָלָל אֵיךְ נָפְלוּ גִבּוֺרִים,CBH
2 Sam 1:20,אַל־תַּגִּידוּ בְגַת אַל־תְּבַשְּׂרוּ בְּחוּצֹת אַשְׁקְלוֺן פֶּן־תִּשְׂמַחְנָה בְּנוֺת פְּלִשְׁתִּים פֶּן־תַּעֲלֹזְנָה בְּנוֺת הָעֲרֵלִים,CBH
2 Sam 1:21,הָרֵי בַגִּלְבֹּעַ אַל־טַל וְאַל־מָטָר עֲלֵיכֶם וּשְׂדֵי תְרוּמֹת כִּי שָׁם נִגְעַל מָגֵן גִּבּוֺרִים מָגֵן שָׁאוּל בְּלִי מָשִׁיחַ בַּשָּׁמֶן,CBH
2 Sam 1:22,מִדַּם חֲלָלִים מֵחֵלֶב גִּבּוֺרִים קֶשֶׁת יְהוֺנָתָן לֹא נָשׂוֺג אָחוֺר וְחֶרֶב שָׁאוּל לֹא תָשׁוּב רֵיקָם,CBH
2 Sam 1:23,שָׁאוּל וִיהוֺנָתָן הַנֶּאֱהָבִים וְהַנְּעִימִם בְּחַיֵּיהֶם וּבְמוֺתָם לֹא נִפְרָדוּ מִנְּשָׁרִים קַלּוּ מֵאֲרָיוֺת גָּבֵרוּ,CBH
2 Sam 1:24,בְּנוֺת יִשְׂרָאֵל אֶל־שָׁאוּל בְּכֶינָה הַמַּלְבִּשְׁכֶם שָׁנִי עִם־עֲדָנִים הַמַּעֲלֶה עֲדִי זָהָב עַל לְבוּשְׁכֶן,CBH
2 Sam 1:25,אֵיךְ נָפְלוּ גִבֹּרִים בְּתוֺךְ הַמִּלְחָמָה יְהוֺנָתָן עַל־בָּמוֺתֶיךָ חָלָל,CBH
2 Sam 1:26,צַר־לִי עָלֶיךָ אָחִי יְהוֺנָתָן נָעַמְתָּ לִּי מְאֹד נִפְלְאַתָה אַהֲבָתְךָ לִי מֵאַהֲבַת נָשִׁים,CBH
2 Sam 1:27,אֵיךְ נָפְלוּ גִבּוֺרִים וַיֹּאבְדוּ כְּלֵי מִלְחָמָה,CBH
2 Sam 2:1,וַיְהִי אַחֲרֵי־כֵן וַיִּשְׁאַל דָּוִד בַּיהוָה לֵאמֹר הַאֶעֱלֶה בְּאַחַת עָרֵי יְהוּדָה וַיֹּאמֶר יְהוָה אֵלָיו עֲלֵה וַיֹּאמֶר דָּוִד אָנָה אֶעֱלֶה וַיֹּאמֶר חֶבְרֹנָה,CBH
2 Sam 2:2,וַיַּעַל שָׁם דָּוִד וְגַם שְׁתֵּי נָשָׁיו אֲחִינֹעַם הַיִּזְרְעֵלִית וַאֲבִיגַיִל אֵשֶׁת נָבָל הַכַּרְמְלִי,CBH
2 Sam 2:3,וַאֲנָשָׁיו אֲשֶׁר־עִמּוֺ הֶעֱלָה דָוִד אִישׁ וּבֵיתוֺ וַיֵּשְׁבוּ בְּעָרֵי חֶבְרוֺן,CBH
2 Sam 2:4,וַיָּבֹאוּ אַנְשֵׁי יְהוּדָה וַיִּמְשְׁחוּ־שָׁם אֶת־דָּוִד לְמֶלֶךְ עַל־בֵּית יְהוּדָה וַיַּגִּדוּ לְדָוִד לֵאמֹר אַנְשֵׁי יָבֵישׁ גִּלְעָד אֲשֶׁר קָבְרוּ אֶת־שָׁאוּל,CBH
2 Sam 2:5,וַיִּשְׁלַח דָּוִד מַלְאָכִים אֶל־אַנְשֵׁי יָבֵישׁ גִּלְעָד וַיֹּאמֶר אֲלֵיהֶם בְּרֻכִים אַתֶּם לַיהוָה אֲשֶׁר עֲשִׂיתֶם הַחֶסֶד הַזֶּה עִם־אֲדֹנֵיכֶם עִם־שָׁאוּל וַתִּקְבְּרוּ אֹתוֺ,CBH
2 Sam 2:6,וְעַתָּה יַעַשׂ־יְהוָה עִמָּכֶם חֶסֶד וֶאֱמֶת וְגַם אָנֹכִי אֶעֱשֶׂה אִתְּכֶם הַטּוֺבָה הַזֹּאת אֲשֶׁר עֲשִׂיתֶם הַדָּבָר הַזֶּה,CBH
2 Sam 2:7,וְעַתָּה תֶּחֱזַקְנָה יְדֵיכֶם וִהְיוּ לִבְנֵי־חַיִל כִּי־מֵת אֲדֹנֵיכֶם שָׁאוּל וְגַם־אֹתִי מָשְׁחוּ בֵית־יְהוּדָה לְמֶלֶךְ עֲלֵיהֶם,CBH
2 Sam 2:8,וְאַבְנֵר בֶּן־נֵר שַׂר־צָבָא אֲשֶׁר לְשָׁאוּל לָקַח אֶת־אִישׁ בֹּשֶׁת בֶּן־שָׁאוּל וַיַּעֲבִרֵהוּ מַחֲנָיִם,CBH
2 Sam 2:9,וַיַּמְלִכֵהוּ אֶל־הַגִּלְעָד וְאֶל־הָאֲשׁוּרִי וְאֶל־יִזְרְעֶאל וְעַל־אֶפְרַיִם וְעַל־בִּנְיָמִן וְעַל־יִשְׂרָאֵל כֻּלֹּה,CBH
2 Sam 2:10,בֶּן־אַרְבָּעִים שָׁנָה אִישׁ־בֹּשֶׁת בֶּן־שָׁאוּל בְּמָלְכוֺ עַל־יִשְׂרָאֵל וּשְׁתַּיִם שָׁנִים מָלָךְ אַךְ בֵּית יְהוּדָה הָיוּ אַחֲרֵי דָוִד,CBH
2 Sam 2:11,וַיְהִי מִסְפַּר הַיָּמִים אֲשֶׁר הָיָה דָוִד מֶלֶךְ בְּחֶבְרוֺן עַל־בֵּית יְהוּדָה שֶׁבַע שָׁנִים וְשִׁשָּׁה חֳדָשִׁים,CBH
2 Sam 2:12,וַיֵּצֵא אַבְנֵר בֶּן־נֵר וְעַבְדֵי אִישׁ־בֹּשֶׁת בֶּן־שָׁאוּל מִמַּחֲנַיִם גִּבְעוֺנָה,CBH
2 Sam 2:13,וְיוֺאָב בֶּן־צְרוּיָה וְעַבְדֵי דָוִד יָצְאוּ וַיִּפְגְּשׁוּם עַל־בְּרֵכַת גִּבְעוֺן יַחְדָּו וַיֵּשְׁבוּ אֵלֶּה עַל־הַבְּרֵכָה מִזֶּה וְאֵלֶּה עַל־הַבְּרֵכָה מִזֶּה,CBH
2 Sam 2:14,וַיֹּאמֶר אַבְנֵר אֶל־יוֺאָב יָקוּמוּ נָא הַנְּעָרִים וִישַׂחֲקוּ לְפָנֵינוּ וַיֹּאמֶר יוֺאָב יָקֻמוּ,CBH
2 Sam 2:15,וַיָּקֻמוּ וַיַּעַבְרוּ בְמִסְפָּר שְׁנֵים עָשָׂר לְבִנְיָמִן וּלְאִישׁ בֹּשֶׁת בֶּן־שָׁאוּל וּשְׁנֵים עָשָׂר מֵעַבְדֵי דָוִד,CBH
2 Sam 2:16,וַיַּחֲזִקוּ אִישׁ בְּרֹאשׁ רֵעֵהוּ וְחַרְבּוֺ בְּצַד רֵעֵהוּ וַיִּפְּלוּ יַחְדָּו וַיִּקְרָא לַמָּקוֺם הַהוּא חֶלְקַת הַצֻּרִים אֲשֶׁר בְּגִבְעוֺן,CBH
2 Sam 2:17,וַתְּהִי הַמִּלְחָמָה קָשָׁה עַד־מְאֹד בַּיּוֺם הַהוּא וַיִּנָּגֶף אַבְנֵר וְאַנְשֵׁי יִשְׂרָאֵל לִפְנֵי עַבְדֵי דָוִד,CBH
2 Sam 2:18,וַיִּהְיוּ־שָׁם שְׁלֹשָׁה בְּנֵי צְרוּיָה יוֺאָב וַאֲבִישַׁי וַעֲשָׂהאֵל וַעֲשָׂהאֵל קַל בְּרַגְלָיו כְּאַחַד הַצְּבָיִם אֲשֶׁר בַּשָּׂדֶה,CBH
2 Sam 2:19,וַיִּרְדֹּף עֲשָׂהאֵל אַחֲרֵי אַבְנֵר וְלֹא־נָטָה לָלֶכֶת עַל־הַיָּמִין וְעַל־הַשְּׂמֹאול מֵאַחֲרֵי אַבְנֵר,CBH
2 Sam 2:20,וַיִּפֶן אַבְנֵר אַחֲרָיו וַיֹּאמֶר הַאַתָּה זֶה עֲשָׂהאֵל וַיֹּאמֶר אָנֹכִי,CBH
2 Sam 2:21,וַיֹּאמֶר לוֺ אַבְנֵר נְטֵה לְךָ עַל־יְמִינְךָ אוֺ עַל־שְׂמֹאלֶךָ וֶאֱחֹז לְךָ אֶחָד מֵהַנְּעָרִים וְקַח־לְךָ אֶת־חֲלִצָתוֺ וְלֹא־אָבָה עֲשָׂהאֵל לָסוּר מֵאַחֲרָיו,CBH
2 Sam 2:22,וַיֹּסֶף עוֺד אַבְנֵר לֵאמֹר אֶל־עֲשָׂהאֵל סוּר לְךָ מֵאַחֲרָי לָמָּה אַכֶּכָּה אַרְצָה וְאֵיךְ אֶשָּׂא פָנַי אֶל־יוֺאָב אָחִיךָ,CBH
2 Sam 2:23,וַיְמָאֵן לָסוּר וַיַּכֵּהוּ אַבְנֵר בְּאַחֲרֵי הַחֲנִית אֶל־הַחֹמֶשׁ וַתֵּצֵא הַחֲנִית מֵאַחֲרָיו וַיִּפָּל־שָׁם וַיָּמָת תַּחְתָּיו וַיְהִי כָּל־הַבָּא אֶל־הַמָּקוֺם אֲשֶׁר־נָפַל שָׁם עֲשָׂהאֵל וַיָּמֹת וַיַּעֲמֹדוּ,CBH
2 Sam 2:24,וַיִּרְדְּפוּ יוֺאָב וַאֲבִישַׁי אַחֲרֵי אַבְנֵר וְהַשֶּׁמֶשׁ בָּאָה וְהֵמָּה בָּאוּ עַד־גִּבְעַת אַמָּה אֲשֶׁר עַל־פְּנֵי־גִיחַ דֶּרֶךְ מִדְבַּר גִּבְעוֺן,CBH
2 Sam 2:25,וַיִּתְקַבְּצוּ בְנֵי־בִנְיָמִן אַחֲרֵי אַבְנֵר וַיִּהְיוּ לַאֲגֻדָּה אֶחָת וַיַּעַמְדוּ עַל רֹאשׁ־גִּבְעָה אֶחָת,CBH
2 Sam 2:26,וַיִּקְרָא אַבְנֵר אֶל־יוֺאָב וַיֹּאמֶר הֲלָנֶצַח תֹּאכַל חֶרֶב הֲלוֺא יָדַעְתָּה כִּי־מָרָה תִהְיֶה בָּאַחֲרוֺנָה וְעַד־מָתַי לֹא־תֹאמַר לָעָם לָשׁוּב מֵאַחֲרֵי אֲחֵיהֶם,CBH
2 Sam 2:27,וַיֹּאמֶר יוֺאָב חַי הָאֱלֹהִים כִּי לוּלֵא דִּבַּרְתָּ כִּי אָז מֵהַבֹּקֶר נַעֲלָה הָעָם אִישׁ מֵאַחֲרֵי אָחִיו,CBH
2 Sam 2:28,וַיִּתְקַע יוֺאָב בַּשּׁוֺפָר וַיַּעַמְדוּ כָּל־הָעָם וְלֹא־יִרְדְּפוּ עוֺד אַחֲרֵי יִשְׂרָאֵל וְלֹא־יָסְפוּ עוֺד לְהִלָּחֵם,CBH
2 Sam 2:29,וְאַבְנֵר וַאֲנָשָׁיו הָלְכוּ בָּעֲרָבָה כֹּל הַלַּיְלָה הַהוּא וַיַּעַבְרוּ אֶת־הַיַּרְדֵּן וַיֵּלְכוּ כָּל־הַבִּתְרוֺן וַיָּבֹאוּ מַחֲנָיִם,CBH
2 Sam 2:30,וְיוֺאָב שָׁב מֵאַחֲרֵי אַבְנֵר וַיִּקְבֹּץ אֶת־כָּל־הָעָם וַיִּפָּקְדוּ מֵעַבְדֵי דָוִד תִּשְׁעָה־עָשָׂר אִישׁ וַעֲשָׂה־אֵל,CBH
2 Sam 2:31,וְעַבְדֵי דָוִד הִכּוּ מִבִּנְיָמִן וּבְאַנְשֵׁי אַבְנֵר שְׁלֹשׁ־מֵאוֺת וְשִׁשִּׁים אִישׁ מֵתוּ,CBH
2 Sam 2:32,וַיִּשְׂאוּ אֶת־עֲשָׂהאֵל וַיִּקְבְּרֻהוּ בְּקֶבֶר אָבִיו אֲשֶׁר בֵּית לָחֶם וַיֵּלְכוּ כָל־הַלַּיְלָה יוֺאָב וַאֲנָשָׁיו וַיֵּאֹר לָהֶם בְּחֶבְרוֺן,CBH
2 Sam 3:1,וַתְּהִי הַמִּלְחָמָה אֲרֻכָּה בֵּין בֵּית שָׁאוּל וּבֵין בֵּית דָּוִד וְדָוִד הֹלֵךְ וְחָזֵק וּבֵית שָׁאוּל הֹלְכִים וְדַלִּים,CBH
2 Sam 3:2,וַיִּוָּלְדוּ לְדָוִד בָּנִים בְּחֶבְרוֺן וַיְהִי בְכוֺרוֺ אַמְנוֺן לַאֲחִינֹעַם הַיִּזְרְעֵאלִת,CBH
2 Sam 3:3,וּמִשְׁנֵהוּ כִלְאָב לַאֲבִיגַיִל אֵשֶׁת נָבָל הַכַּרְמְלִי וְהַשְּׁלִשִׁי אַבְשָׁלוֺם בֶּן־מַעֲכָה בַּת־תַּלְמַי מֶלֶךְ גְּשׁוּר,CBH
2 Sam 3:4,וְהָרְבִיעִי אֲדֹנִיָּה בֶן־חַגִּית וְהַחֲמִישִׁי שְׁפַטְיָה בֶן־אֲבִיטָל,CBH
2 Sam 3:5,וְהַשִּׁשִּׁי יִתְרְעָם לְעֶגְלָה אֵשֶׁת דָּוִד אֵלֶּה יֻלְּדוּ לְדָוִד בְּחֶבְרוֺן,CBH
2 Sam 3:6,וַיְהִי בִּהְיוֺת הַמִּלְחָמָה בֵּין בֵּית שָׁאוּל וּבֵין בֵּית דָּוִד וְאַבְנֵר הָיָה מִתְחַזֵּק בְּבֵית שָׁאוּל,CBH
2 Sam 3:7,וּלְשָׁאוּל פִּלֶגֶשׁ וּשְׁמָהּ רִצְפָּה בַת־אַיָּה וַיֹּאמֶר אֶל־אַבְנֵר מַדּוּעַ בָּאתָה אֶל־פִּילֶגֶשׁ אָבִי,CBH
2 Sam 3:8,וַיִּחַר לְאַבְנֵר מְאֹד עַל־דִּבְרֵי אִישׁ־בֹּשֶׁת וַיֹּאמֶר הֲרֹאשׁ כֶּלֶב אָנֹכִי אֲשֶׁר לִיהוּדָה הַיּוֺם אֶעֱשֶׂה־חֶסֶד עִם־בֵּית שָׁאוּל אָבִיךָ אֶל־אֶחָיו וְאֶל־מֵרֵעֵהוּ וְלֹא הִמְצִיתִךָ בְּיַד־דָּוִד וַתִּפְקֹד עָלַי עֲוֹן הָאִשָּׁה הַיּוֺם,CBH
2 Sam 3:9,כֹּה־יַעֲשֶׂה אֱלֹהִים לְאַבְנֵר וְכֹה יֹסִיף לוֺ כִּי כַּאֲשֶׁר נִשְׁבַּע יְהוָה לְדָוִד כִּי־כֵן אֶעֱשֶׂה־לּוֺ,CBH
2 Sam 3:10,לְהַעֲבִיר הַמַּמְלָכָה מִבֵּית שָׁאוּל וּלְהָקִים אֶת־כִּסֵּא דָוִד עַל־יִשְׂרָאֵל וְעַל־יְהוּדָה מִדָּן וְעַד־בְּאֵר שָׁבַע,CBH
2 Sam 3:11,וְלֹא־יָכֹל עוֺד לְהָשִׁיב אֶת־אַבְנֵר דָּבָר מִיִּרְאָתוֺ אֹתוֺ,CBH
2 Sam 3:12,וַיִּשְׁלַח אַבְנֵר מַלְאָכִים אֶל־דָּוִד תַּחְתָּיו לֵאמֹר לְמִי־אָרֶץ לֵאמֹר כָּרְתָה בְרִיתְךָ אִתִּי וְהִנֵּה יָדִי עִמָּךְ לְהָסֵב אֵלֶיךָ אֶת־כָּל־יִשְׂרָאֵל,CBH
2 Sam 3:13,וַיֹּאמֶר טוֺב אֲנִי אֶכְרֹת אִתְּךָ בְּרִית אַךְ דָּבָר אֶחָד אָנֹכִי שֹׁאֵל מֵאִתְּךָ לֵאמֹר לֹא־תִרְאֶה אֶת־פָּנַי כִּי אִם־לִפְנֵי הֱבִיאֲךָ אֵת מִיכַל בַּת־שָׁאוּל בְּבֹאֲךָ לִרְאוֺת אֶת־פָּנָי,CBH
2 Sam 3:14,וַיִּשְׁלַח דָּוִד מַלְאָכִים אֶל־אִישׁ־בֹּשֶׁת בֶּן־שָׁאוּל לֵאמֹר תְּנָה אֶת־אִשְׁתִּי אֶת־מִיכַל אֲשֶׁר אֵרַשְׂתִּי לִי בְּמֵאָה עָרְלוֺת פְּלִשְׁתִּים,CBH
2 Sam 3:15,וַיִּשְׁלַח אִישׁ בֹּשֶׁת וַיִּקָּחֶהָ מֵעִם אִישׁ מֵעִם פַּלְטִיאֵל בֶּן־לָיִ,CBH
2 Sam 3:16,וַיֵּלֶךְ אִתָּהּ אִישָׁהּ הָלוֺךְ וּבָכֹה אַחֲרֶיהָ עַד־בַּחֻרִים וַיֹּאמֶר אֵלָיו אַבְנֵר לֵךְ שׁוּב וַיָּשֹׁב,CBH
2 Sam 3:17,וּדְבַר־אַבְנֵר הָיָה עִם־זִקְנֵי יִשְׂרָאֵל לֵאמֹר גַּם־תְּמוֺל גַּם־שִׁלְשֹׁם הֱיִיתֶם מְבַקְשִׁים אֶת־דָּוִד לְמֶלֶךְ עֲלֵיכֶם,CBH
2 Sam 3:18,וְעַתָּה עֲשׂוּ כִּי יְהוָה אָמַר אֶל־דָּוִד לֵאמֹר בְּיַד דָּוִד עַבְדִּי הוֺשִׁיעַ אֶת־עַמִּי יִשְׂרָאֵל מִיַּד פְּלִשְׁתִּים וּמִיַּד כָּל־אֹיְבֵיהֶם,CBH
2 Sam 3:19,וַיְדַבֵּר גַּם־אַבְנֵר בְּאָזְנֵי בִנְיָמִין וַיֵּלֶךְ גַּם־אַבְנֵר לְדַבֵּר בְּאָזְנֵי דָוִד בְּחֶבְרוֺן אֵת כָּל־אֲשֶׁר־טוֺב בְּעֵינֵי יִשְׂרָאֵל וּבְעֵינֵי כָּל־בֵּית בִּנְיָמִן,CBH
2 Sam 3:20,וַיָּבֹא אַבְנֵר אֶל־דָּוִד חֶבְרוֺן וְאִתּוֺ עֶשְׂרִים אֲנָשִׁים וַיַּעַשׂ דָּוִד לְאַבְנֵר וְלַאֲנָשִׁים אֲשֶׁר־אִתּוֺ מִשְׁתֶּה,CBH
2 Sam 3:21,וַיֹּאמֶר אַבְנֵר אֶל־דָּוִד אָקוּמָה וְאֵלֵכָה וְאֶקְבְּצָה אֶל־אֲדֹנִי הַמֶּלֶךְ אֶת־כָּל־יִשְׂרָאֵל וְיִכְרְתוּ אִתְּךָ בְּרִית וּמָלַכְתָּ בְּכֹל אֲשֶׁר־תְּאַוֶּה נַפְשֶׁךָ וַיְּשַׁלַּח דָּוִד אֶת־אַבְנֵר וַיֵּלֶךְ בְּשָׁלוֺם,CBH
2 Sam 3:22,וְהִנֵּה עַבְדֵי דָוִד וְיוֺאָב בָּא מֵהַגְּדוּד וְשָׁלָל רָב עִמָּם הֵבִיאוּ וְאַבְנֵר אֵינֶנּוּ עִם־דָּוִד בְּחֶבְרוֺן כִּי שִׁלְּחוֺ וַיֵּלֶךְ בְּשָׁלוֺם,CBH
2 Sam 3:23,וְיוֺאָב וְכָל־הַצָּבָא אֲשֶׁר־אִתּוֺ בָּאוּ וַיַּגִּדוּ לְיוֺאָב לֵאמֹר בָּא־אַבְנֵר בֶּן־נֵר אֶל־הַמֶּלֶךְ וַיְשַׁלְּחֵהוּ וַיֵּלֶךְ בְּשָׁלוֺם,CBH
2 Sam 3:24,וַיָּבֹא יוֺאָב אֶל־הַמֶּלֶךְ וַיֹּאמֶר מֶה עָשִׂיתָה הִנֵּה־בָא אַבְנֵר אֵלֶיךָ לָמָּה־זֶּה שִׁלַּחְתּוֺ וַיֵּלֶךְ הָלוֺךְ,CBH
2 Sam 3:25,יָדַעְתָּ אֶת־אַבְנֵר בֶּן־נֵר כִּי לְפַתֹּתְךָ בָּא וְלָדַעַת אֶת־מוֺצָאֲךָ וְאֶת־מוֺבָאֶךָ וְלָדַעַת אֵת כָּל־אֲשֶׁר אַתָּה עֹשֶׂה,CBH
2 Sam 3:26,וַיֵּצֵא יוֺאָב מֵעִם דָּוִד וַיִּשְׁלַח מַלְאָכִים אַחֲרֵי אַבְנֵר וַיָּשִׁבוּ אֹתוֺ מִבּוֺר הַסִּרָה וְדָוִד לֹא יָדָע,CBH
2 Sam 3:27,וַיָּשָׁב אַבְנֵר חֶבְרוֺן וַיַּטֵּהוּ יוֺאָב אֶל־תּוֺךְ הַשַּׁעַר לְדַּבֵּר אִתּוֺ בַּשֶּׁלִי וַיַּכֵּהוּ שָׁם הַחֹמֶשׁ וַיָּמָת בְּדַם עֲשָׂה־אֵל אָחִיו,CBH
2 Sam 3:28,וַיִּשְׁמַע דָּוִד מֵאַחֲרֵי כֵן וַיֹּאמֶר נָקִי אָנֹכִי וּמַמְלַכְתִּי מֵעִם יְהוָה עַד־עוֺלָם מִדְּמֵי אַבְנֵר בֶּן־נֵר,CBH
2 Sam 3:29,יָחֻלוּ עַל־רֹאשׁ יוֺאָב וְאֶל כָּל־בֵּית אָבִיו וְאַל־יִכָּרֵת מִבֵּית יוֺאָב זָב וּמְצֹרָע וּמַחֲזִיק בַּפֶּלֶךְ וְנֹפֵל בַּחֶרֶב וַחֲסַר־לָחֶם,CBH
2 Sam 3:30,וְיוֺאָב וַאֲבִישַׁי אָחִיו הָרְגוּ לְאַבְנֵר עַל אֲשֶׁר הֵמִית אֶת־עֲשָׂהאֵל אֲחִיהֶם בְּגִבְעוֺן בַּמִּלְחָמָה,CBH
2 Sam 3:31,וַיֹּאמֶר דָּוִד אֶל־יוֺאָב וְאֶל־כָּל־הָעָם אֲשֶׁר־אִתּוֺ קִרְעוּ בִגְדֵיכֶם וְחִגְרוּ שַׂקִּים וְסִפְדוּ לִפְנֵי אַבְנֵר וְהַמֶּלֶךְ דָּוִד הֹלֵךְ אַחֲרֵי הַמִּטָּה,CBH
2 Sam 3:32,וַיִּקְבְּרוּ אֶת־אַבְנֵר בְּחֶבְרוֺן וַיִשָּׂא הַמֶּלֶךְ אֶת־קוֺלוֺ וַיֵּבְךְּ אֶל־קֶבֶר אַבְנֵר וַיִּבְכּוּ כָּל־הָעָם,CBH
2 Sam 3:33,וַיְקֹנֵן הַמֶּלֶךְ אֶל־אַבְנֵר וַיֹּאמַר הַכְּמוֺת נָבָל יָמוּת אַבְנֵר,CBH
2 Sam 3:34,יָדֶךָ לֹא־אֲסֻרוֺת וְרַגְלֶיךָ לֹא־לִנְחֻשְׁתַּיִם הֻגָּשׁוּ כִּנְפוֺל לִפְנֵי בְנֵי־עַוְלָה נָפָלְתָּ וַיֹּסִפוּ כָל־הָעָם לִבְכּוֺת עָלָיו,CBH
2 Sam 3:35,וַיָּבֹא כָל־הָעָם לְהַבְרוֺת אֶת־דָּוִד לֶחֶם בְּעוֺד הַיּוֺם וַיִּשָּׁבַע דָּוִד לֵאמֹר כֹּה יַעֲשֶׂה־לִּי אֱלֹהִים וְכֹה יֹסִיף כִּי אִם־לִפְנֵי בוֺא־הַשֶּׁמֶשׁ אֶטְעַם־לֶחֶם אוֺ כָל־מְאוּמָה,CBH
2 Sam 3:36,וְכָל־הָעָם הִכִּירוּ וַיִּיטַב בְּעֵינֵיהֶם כְּכֹל אֲשֶׁר עָשָׂה הַמֶּלֶךְ בְּעֵינֵי כָל־הָעָם טוֺב,CBH
2 Sam 3:37,וַיֵּדְעוּ כָל־הָעָם וְכָל־יִשְׂרָאֵל בַּיּוֺם הַהוּא כִּי לֹא הָיְתָה מֵהַמֶּלֶךְ לְהָמִית אֶת־אַבְנֵר בֶּן־נֵר,CBH
2 Sam 3:38,וַיֹּאמֶר הַמֶּלֶךְ אֶל־עֲבָדָיו הֲלוֺא תֵדְעוּ כִּי־שַׂר וְגָדוֺל נָפַל הַיּוֺם הַזֶּה בְּיִשְׂרָאֵל,CBH
2 Sam 3:39,וְאָנֹכִי הַיּוֺם רַךְ וּמָשׁוּחַ מֶלֶךְ וְהָאֲנָשִׁים הָאֵלֶּה בְּנֵי צְרוּיָה קָשִׁים מִמֶּנִּי יְשַׁלֵּם יְהוָה לְעֹשֵׂה הָרָעָה כְּרָעָתוֺ,CBH
2 Sam 4:1,וַיִּשְׁמַע בֶּן־שָׁאוּל כִּי מֵת אַבְנֵר בְּחֶבְרוֺן וַיִּרְפּוּ יָדָיו וְכָל־יִשְׂרָאֵל נִבְהָלוּ,CBH
2 Sam 4:2,וּשְׁנֵי אֲנָשִׁים שָׂרֵי־גְדוּדִים הָיוּ בֶן־שָׁאוּל שֵׁם הָאֶחָד בַּעֲנָה וְשֵׁם הַשֵּׁנִי רֵכָב בְּנֵי רִמּוֺן הַבְּאֶרֹתִי מִבְּנֵי בִנְיָמִן כִּי גַּם־בְּאֵרוֺת תֵּחָשֵׁב עַל־בִּנְיָמִן,CBH
2 Sam 4:3,וַיִּבְרְחוּ הַבְּאֵרֹתִים גִּתָּיְמָה וַיִּהְיוּ־שָׁם גָּרִים עַד הַיּוֺם הַזֶּה,CBH
2 Sam 4:4,וְלִיהוֺנָתָן בֶּן־שָׁאוּל בֵּן נְכֵה רַגְלָיִם בֶּן־חָמֵשׁ שָׁנִים הָיָה בְּבֹא שְׁמֻעַת שָׁאוּל וִיהוֺנָתָן מִיִּזְרְעֶאל וַתִּשָּׂאֵהוּ אֹמַנְתּוֺ וַתָּנֹס וַיְהִי בְּחָפְזָהּ לָנוּס וַיִּפֹּל וַיִּפָּסֵחַ וּשְׁמוֺ מְפִיבֹשֶׁת,CBH
2 Sam 4:5,וַיֵּלְכוּ בְּנֵי־רִמּוֺן הַבְּאֵרֹתִי רֵכָב וּבַעֲנָה וַיָּבֹאוּ כְּחֹם הַיּוֺם אֶל־בֵּית אִישׁ בֹּשֶׁת וְהוּא שֹׁכֵב אֵת מִשְׁכַּב הַצָּהֳרָיִם,CBH
2 Sam 4:6,וְהֵנָּה בָּאוּ עַד־תּוֺךְ הַבַּיִת לֹקְחֵי חִטִּים וַיַּכֻּהוּ אֶל־הַחֹמֶשׁ וְרֵכָב וּבַעֲנָה אָחִיו נִמְלָטוּ,CBH
2 Sam 4:7,וַיָּבֹאוּ הַבַּיִת וְהוּא־שֹׁכֵב עַל־מִטָּתוֺ בַּחֲדַר מִשְׁכָּבוֺ וַיַּכֻּהוּ וַיְמִתֻהוּ וַיָּסִירוּ אֶת־רֹאשׁוֺ וַיִּקְחוּ אֶת־רֹאשׁוֺ וַיֵּלְכוּ דֶּרֶךְ הָעֲרָבָה כָּל־הַלָּיְלָה,CBH
2 Sam 4:8,וַיָּבִאוּ אֶת־רֹאשׁ אִישׁ־בֹּשֶׁת אֶל־דָּוִד חֶבְרוֺן וַיֹּאמְרוּ אֶל־הַמֶּלֶךְ הִנֵּה־רֹאשׁ אִישׁ־בֹּשֶׁת בֶּן־שָׁאוּל אֹיִבְךָ אֲשֶׁר בִּקֵּשׁ אֶת־נַפְשֶׁךָ וַיִּתֵּן יְהוָה לַאדֹנִי הַמֶּלֶךְ נְקָמוֺת הַיּוֺם הַזֶּה מִשָּׁאוּל וּמִזַּרְעוֺ,CBH
2 Sam 4:9,וַיַּעַן דָּוִד אֶת־רֵכָב וְאֶת־בַּעֲנָה אָחִיו בְּנֵי רִמּוֺן הַבְּאֵרֹתִי וַיֹּאמֶר לָהֶם חַי־יְהוָה אֲשֶׁר־פָּדָה אֶת־נַפְשִׁי מִכָּל־צָרָה,CBH
2 Sam 4:10,כִּי הַמַּגִּיד לִי לֵאמֹר הִנֵּה־מֵת שָׁאוּל וְהוּא־הָיָה כִמְבַשֵּׂר בְּעֵינָיו וָאֹחֲזָה בוֺ וָאֶהְרְגֵהוּ בְּצִקְלָג אֲשֶׁר לְתִתִּי־לוֺ בְּשֹׂרָה,CBH
2 Sam 4:11,אַף כִּי־אֲנָשִׁים רְשָׁעִים הָרְגוּ אֶת־אִישׁ־צַדִּיק בְּבֵיתוֺ עַל־מִשְׁכָּבוֺ וְעַתָּה הֲלוֺא אֲבַקֵּשׁ אֶת־דָּמוֺ מִיֶּדְכֶם וּבִעַרְתִּי אֶתְכֶם מִן־הָאָרֶץ,CBH
2 Sam 4:12,וַיְצַו דָּוִד אֶת־הַנְּעָרִים וַיַּהַרְגוּם וַיְקַצְּצוּ אֶת־יְדֵיהֶם וְאֶת־רַגְלֵיהֶם וַיִּתְלוּ עַל־הַבְּרֵכָה בְּחֶבְרוֺן וְאֵת רֹאשׁ אִישׁ־בֹּשֶׁת לָקָחוּ וַיִּקְבְּרוּ בְקֶבֶר־אַבְנֵר בְּחֶבְרוֺן,CBH
2 Sam 5:1,וַיָּבֹאוּ כָּל־שִׁבְטֵי יִשְׂרָאֵל אֶל־דָּוִד חֶבְרוֺנָה וַיֹּאמְרוּ לֵאמֹר הִנְנוּ עַצְמְךָ וּבְשָׂרְךָ אֲנָחְנוּ,CBH
2 Sam 5:2,גַּם־אֶתְמוֺל גַּם־שִׁלְשׁוֺם בִּהְיוֺת שָׁאוּל מֶלֶךְ עָלֵינוּ אַתָּה הָיִיתָ הַמּוֺצִיא וְהַמֵּבִיא אֶת־יִשְׂרָאֵל וַיֹּאמֶר יְהוָה לְךָ אַתָּה תִרְעֶה אֶת־עַמִּי אֶת־יִשְׂרָאֵל וְאַתָּה תִּהְיֶה לְנָגִיד עַל־יִשְׂרָאֵל,CBH
2 Sam 5:3,וַיָּבֹאוּ כָּל־זִקְנֵי יִשְׂרָאֵל אֶל־הַמֶּלֶךְ חֶבְרוֺנָה וַיִּכְרֹת לָהֶם הַמֶּלֶךְ דָּוִד בְּרִית בְּחֶבְרוֺן לִפְנֵי יְהוָה וַיִּמְשְׁחוּ אֶת־דָּוִד לְמֶלֶךְ עַל־יִשְׂרָאֵל,CBH
2 Sam 5:4,בֶּן־שְׁלֹשִׁים שָׁנָה דָּוִד בְּמָלְכוֺ אַרְבָּעִים שָׁנָה מָלָךְ,CBH
2 Sam 5:5,בְּחֶבְרוֺן מָלַךְ עַל־יְהוּדָה שֶׁבַע שָׁנִים וְשִׁשָּׁה חֳדָשִׁים וּבִירוּשָׁלִַם מָלַךְ שְׁלֹשִׁים וְשָׁלֹשׁ שָׁנָה עַל כָּל־יִשְׂרָאֵל וִיהוּדָה,CBH
2 Sam 5:6,וַיֵּלֶךְ הַמֶּלֶךְ וַאֲנָשָׁיו יְרוּשָׁלִַם אֶל־הַיְבֻסִי יוֺשֵׁב הָאָרֶץ וַיֹּאמֶר לְדָוִד לֵאמֹר לֹא־תָבוֺא הֵנָּה כִּי אִם־הֱסִירְךָ הַעִוְרִים וְהַפִּסְחִים לֵאמֹר לֹא־יָבוֺא דָוִד הֵנָּה,CBH
2 Sam 5:7,וַיִּלְכֹּד דָּוִד אֵת מְצֻדַת צִיּוֺן הִיא עִיר דָּוִד,CBH
2 Sam 5:8,וַיֹּאמֶר דָּוִד בַּיּוֺם הַהוּא כָּל־מַכֵּה יְבֻסִי וְיִגַּע בַּצִּנּוֺר וְאֶת־הַפִּסְחִים וְאֶת־הַעִוְרִים ְנֻאֵי נֶפֶשׁ דָּוִד עַל־כֵּן יֹאמְרוּ עִוֵּר וּפִסֵּחַ לֹא יָבוֺא אֶל־הַבָּיִת,CBH
2 Sam 5:9,וַיֵּשֶׁב דָּוִד בַּמְּצֻדָה וַיִּקְרָא־לָהּ עִיר דָּוִד וַיִּבֶן דָּוִד סָבִיב מִן־הַמִּלּוֺא וָבָיְתָה,CBH
2 Sam 5:10,וַיֵּלֶךְ דָּוִד הָלוֺךְ וְגָדוֺל וַיהוָה אֱלֹהֵי צְבָאוֺת עִמּוֺ,CBH
2 Sam 5:11,וַיִּשְׁלַח חִירָם מֶלֶךְ־צֹר מַלְאָכִים אֶל־דָּוִד וַעֲצֵי אֲרָזִים וְחָרָשֵׁי עֵץ וְחָרָשֵׁי אֶבֶן קִיר וַיִּבְנוּ־בַיִת לְדָוִד,CBH
2 Sam 5:12,וַיֵּדַע דָּוִד כִּי־הֱכִינוֺ יְהוָה לְמֶלֶךְ עַל־יִשְׂרָאֵל וְכִי נִשֵּׂא מַמְלַכְתּוֺ בַּעֲבוּר עַמּוֺ יִשְׂרָאֵל,CBH
2 Sam 5:13,וַיִּקַּח דָּוִד עוֺד פִּלַגְשִׁים וְנָשִׁים מִירוּשָׁלִַם אַחֲרֵי בֹּאוֺ מֵחֶבְרוֺן וַיִּוָּלְדוּ עוֺד לְדָוִד בָּנִים וּבָנוֺת,CBH
2 Sam 5:14,וְאֵלֶּה שְׁמוֺת הַיִּלֹּדִים לוֺ בִּירוּשָׁלִָם שַׁמּוּעַ וְשׁוֺבָב וְנָתָן וּשְׁלֹמֹה,CBH
2 Sam 5:15,וְיִבְחָר וֶאֱלִישׁוּעַ וְנֶפֶג וְיָפִיעַ,CBH
2 Sam 5:16,וֶאֱלִישָׁמָע וְאֶלְיָדָע וֶאֱלִיפָלֶט,CBH
2 Sam 5:17,וַיִּשְׁמְעוּ פְלִשְׁתִּים כִּי־מָשְׁחוּ אֶת־דָּוִד לְמֶלֶךְ עַל־יִשְׂרָאֵל וַיַּעֲלוּ כָל־פְּלִשְׁתִּים לְבַקֵּשׁ אֶת־דָּוִד וַיִּשְׁמַע דָּוִד וַיֵּרֶד אֶל־הַמְּצוּדָה,CBH
2 Sam 5:18,וּפְלִשְׁתִּים בָּאוּ וַיִּנָּטְשׁוּ בְּעֵמֶק רְפָאִים,CBH
2 Sam 5:19,וַיִּשְׁאַל דָּוִד בַּיהוָה לֵאמֹר הַאֶעֱלֶה אֶל־פְּלִשְׁתִּים הֲתִתְּנֵם בְּיָדִי וַיֹּאמֶר יְהוָה אֶל־דָּוִד עֲלֵה כִּי־נָתֹן אֶתֵּן אֶת־הַפְּלִשְׁתִּים בְּיָדֶךָ,CBH
2 Sam 5:20,וַיָּבֹא דָוִד בְּבַעַל־פְּרָצִים וַיַּכֵּם שָׁם דָּוִד וַיֹּאמֶר פָּרַץ יְהוָה אֶת־אֹיְבַי לְפָנַי כְּפֶרֶץ מָיִם עַל־כֵּן קָרָא שֵׁם־הַמָּקוֺם הַהוּא בַּעַל פְּרָצִים,CBH
2 Sam 5:21,וַיַּעַזְבוּ־שָׁם אֶת־עֲצַבֵּיהֶם וַיִּשָּׂאֵם דָּוִד וַאֲנָשָׁיו,CBH
2 Sam 5:22,וַיֹּסִפוּ עוֺד פְּלִשְׁתִּים לַעֲלוֺת וַיִּנָּטְשׁוּ בְּעֵמֶק רְפָאִים,CBH
2 Sam 5:23,וַיִּשְׁאַל דָּוִד בַּיהוָה וַיֹּאמֶר לֹא תַעֲלֶה הָסֵב אֶל־אַחֲרֵיהֶם וּבָאתָ לָהֶם מִמּוּל בְּכָאִים,CBH
2 Sam 5:24,וִיהִי כְָּמְעֲךָ אֶת־קוֺל צְעָדָה בְּרָאשֵׁי הַבְּכָאִים אָז תֶּחֱרָץ כִּי אָז יָצָא יְהוָה לְפָנֶיךָ לְהַכּוֺת בְּמַחֲנֵה פְלִשְׁתִּים,CBH
2 Sam 5:25,וַיַּעַשׂ דָּוִד כֵּן כַּאֲשֶׁר צִוָּהוּ יְהוָה וַיַּךְ אֶת־פְּלִשְׁתִּים מִגֶּבַע עַד־בֹּאֲךָ גָזֶר,CBH
2 Sam 6:1,וַיֹּסֶף עוֺד דָּוִד אֶת־כָּל־בָּחוּר בְּיִשְׂרָאֵל שְׁלֹשִׁים אָלֶף,CBH
2 Sam 6:2,וַיָּקָם וַיֵּלֶךְ דָּוִד וְכָל־הָעָם אֲשֶׁר אִתּוֺ מִבַּעֲלֵי יְהוּדָה לְהַעֲלוֺת מִשָּׁם אֵת אֲרוֺן הָאֱלֹהִים אֲשֶׁר־נִקְרָא שֵׁם שֵׁם יְהוָה צְבָאוֺת יֹשֵׁב הַכְּרֻבִים עָלָיו,CBH
2 Sam 6:3,וַיַּרְכִּבוּ אֶת־אֲרוֺן הָאֱלֹהִים אֶל־עֲגָלָה חֲדָשָׁה וַיִּשָּׂאֻהוּ מִבֵּית אֲבִינָדָב אֲשֶׁר בַּגִּבְעָה וְעֻזָּא וְאַחְיוֺ בְּנֵי אֲבִינָדָב נֹהֲגִים אֶת־הָעֲגָלָה חֲדָשָׁה,CBH
2 Sam 6:4,וַיִּשָּׂאֻהוּ מִבֵּית אֲבִינָדָב אֲשֶׁר בַּגִּבְעָה עִם אֲרוֺן הָאֱלֹהִים וְאַחְיוֺ הֹלֵךְ לִפְנֵי הָאָרוֺן,CBH
2 Sam 6:5,וְדָוִד וְכָל־בֵּית יִשְׂרָאֵל מְשַׂחֲקִים לִפְנֵי יְהוָה בְּכֹל עֲצֵי בְרוֺשִׁים וּבְכִנֹּרוֺת וּבִנְבָלִים וּבְתֻפִּים וּבִמְנַעַנְעִים וּבְצֶלְצֶלִים,CBH
2 Sam 6:6,וַיָּבֹאוּ עַד־גֹּרֶן נָכוֺן וַיִּשְׁלַח עֻזָּא אֶל־אֲרוֺן הָאֱלֹהִים וַיֹּאחֶז בּוֺ כִּי שָׁמְטוּ הַבָּקָר,CBH
2 Sam 6:7,וַיִּחַר־אַף יְהוָה בְּעֻזָּה וַיַּכֵּהוּ שָׁם הָאֱלֹהִים עַל־הַשַּׁל וַיָּמָת שָׁם עִם אֲרוֺן הָאֱלֹהִים,CBH
2 Sam 6:8,וַיִּחַר לְדָוִד עַל אֲשֶׁר פָּרַץ יְהוָה פֶּרֶץ בְּעֻזָּה וַיִּקְרָא לַמָּקוֺם הַהוּא פֶּרֶץ עֻזָּה עַד הַיּוֺם הַזֶּה,CBH
2 Sam 6:9,וַיִּרָא דָוִד אֶת־יְהוָה בַּיּוֺם הַהוּא וַיֹּאמֶר אֵיךְ יָבוֺא אֵלַי אֲרוֺן יְהוָה,CBH
2 Sam 6:10,וְלֹא־אָבָה דָוִד לְהָסִיר אֵלָיו אֶת־אֲרוֺן יְהוָה עַל־עִיר דָּוִד וַיַּטֵּהוּ דָוִד בֵּית עֹבֵד־אֱדוֺם הַגִּתִּי,CBH
2 Sam 6:11,וַיֵּשֶׁב אֲרוֺן יְהוָה בֵּית עֹבֵד אֱדֹם הַגִּתִּי שְׁלֹשָׁה חֳדָשִׁים וַיְבָרֶךְ יְהוָה אֶת־עֹבֵד אֱדֹם וְאֶת־כָּל־בֵּיתוֺ,CBH
2 Sam 6:12,וַיֻּגַּד לַמֶּלֶךְ דָּוִד לֵאמֹר בֵּרַךְ יְהוָה אֶת־בֵּית עֹבֵד אֱדֹם וְאֶת־כָּל־אֲשֶׁר־לוֺ בַּעֲבוּר אֲרוֺן הָאֱלֹהִים וַיֵּלֶךְ דָּוִד וַיַּעַל אֶת־אֲרוֺן הָאֱלֹהִים מִבֵּית עֹבֵד אֱדֹם עִיר דָּוִד בְּשִׂמְחָה,CBH
2 Sam 6:13,וַיְהִי כִּי צָעֲדוּ נֹשְׂאֵי אֲרוֺן־יְהוָה שִׁשָּׁה צְעָדִים וַיִּזְבַּח שׁוֺר וּמְרִיא,CBH
2 Sam 6:14,וְדָוִד מְכַרְכֵּר בְּכָל־עֹז לִפְנֵי יְהוָה וְדָוִד חָגוּר אֵפוֺד בָּד,CBH
2 Sam 6:15,וְדָוִד וְכָל־בֵּית יִשְׂרָאֵל מַעֲלִים אֶת־אֲרוֺן יְהוָה בִּתְרוּעָה וּבְקוֺל שׁוֺפָר,CBH
2 Sam 6:16,וְהָיָה אֲרוֺן יְהוָה בָּא עִיר דָּוִד וּמִיכַל בַּת־שָׁאוּל נִשְׁקְפָה בְּעַד הַחַלּוֺן וַתֵּרֶא אֶת־הַמֶּלֶךְ דָּוִד מְפַזֵּז וּמְכַרְכֵּר לִפְנֵי יְהוָה וַתִּבֶז לוֺ בְּלִבָּהּ,CBH
2 Sam 6:17,וַיָּבִאוּ אֶת־אֲרוֺן יְהוָה וַיַּצִּגוּ אֹתוֺ בִּמְקוֺמוֺ בְּתוֺךְ הָאֹהֶל אֲשֶׁר נָטָה־לוֺ דָּוִד וַיַּעַל דָּוִד עֹלוֺת לִפְנֵי יְהוָה וּשְׁלָמִים,CBH
2 Sam 6:18,וַיְכַל דָּוִד מֵהַעֲלוֺת הָעוֺלָה וְהַשְּׁלָמִים וַיְבָרֶךְ אֶת־הָעָם בְּשֵׁם יְהוָה צְבָאוֺת,CBH
2 Sam 6:19,וַיְחַלֵּק לְכָל־הָעָם לְכָל־הֲמוֺן יִשְׂרָאֵל לְמֵאִישׁ וְעַד־אִשָּׁה לְאִישׁ חַלַּת לֶחֶם אַחַת וְאֶשְׁפָּר אֶחָד וַאֲשִׁישָׁה אֶחָת וַיֵּלֶךְ כָּל־הָעָם אִישׁ לְבֵיתוֺ,CBH
2 Sam 6:20,וַיָּשָׁב דָּוִד לְבָרֵךְ אֶת־בֵּיתוֺ וַתֵּצֵא מִיכַל בַּת־שָׁאוּל לִקְרַאת דָּוִד וַתֹּאמֶר מַה־נִּכְבַּד הַיּוֺם מֶלֶךְ יִשְׂרָאֵל אֲשֶׁר נִגְלָה הַיּוֺם לְעֵינֵי אַמְהוֺת עֲבָדָיו כְּהִגָּלוֺת נִגְלוֺת אַחַד הָרֵקִים,CBH
2 Sam 6:21,וַיֹּאמֶר דָּוִד אֶל־מִיכַל לִפְנֵי יְהוָה אֲשֶׁר בָּחַר־בִּי מֵאָבִיךְ וּמִכָּל־בֵּיתוֺ לְצַוֹּת אֹתִי נָגִיד עַל־עַם יְהוָה עַל־יִשְׂרָאֵל וְשִׂחַקְתִּי לִפְנֵי יְהוָה,CBH
2 Sam 6:22,וּנְקַלֹּתִי עוֺד מִזֹּאת וְהָיִיתִי שָׁפָל בְּעֵינָי וְעִם־הָאֲמָהוֺת אֲשֶׁר אָמַרְתְּ עִמָּם אִכָּבֵדָה,CBH
2 Sam 6:23,וּלְמִיכַל בַּת־שָׁאוּל לֹא־הָיָה לָהּ יָלֶד עַד יוֺם מוֺתָהּ,CBH
2 Sam 7:1,וַיְהִי כִּי־יָשַׁב הַמֶּלֶךְ בְּבֵיתוֺ וַיהוָה הֵנִיחַ־לוֺ מִסָּבִיב מִכָּל־אֹיְבָיו,CBH
2 Sam 7:2,וַיֹּאמֶר הַמֶּלֶךְ אֶל־נָתָן הַנָּבִיא רְאֵה נָא אָנֹכִי יוֺשֵׁב בְּבֵית אֲרָזִים וַאֲרוֺן הָאֱלֹהִים יֹשֵׁב בְּתוֺךְ הַיְרִיעָה,CBH
2 Sam 7:3,וַיֹּאמֶר נָתָן אֶל־הַמֶּלֶךְ כֹּל אֲשֶׁר בִּלְבָבְךָ לֵךְ עֲשֵׂה כִּי יְהוָה עִמָּךְ,CBH
2 Sam 7:4,וַיְהִי בַּלַּיְלָה הַהוּא וַיְהִי דְּבַר־יְהוָה אֶל־נָתָן לֵאמֹר,CBH
2 Sam 7:5,לֵךְ וְאָמַרְתָּ אֶל־עַבְדִּי אֶל־דָּוִד כֹּה אָמַר יְהוָה הַאַתָּה תִּבְנֶה־לִּי בַיִת לְשִׁבְתִּי,CBH
2 Sam 7:6,כִּי לֹא יָשַׁבְתִּי בְּבַיִת לְמִיּוֺם הַעֲלֹתִי אֶת־בְּנֵי יִשְׂרָאֵל מִמִּצְרַיִם וְעַד הַיּוֺם הַזֶּה וָאֶהְיֶה מִתְהַלֵּךְ בְּאֹהֶל וּבְמִשְׁכָּן,CBH
2 Sam 7:7,בְּכֹל אֲשֶׁר־הִתְהַלַּכְתִּי בְּכָל־בְּנֵי יִשְׂרָאֵל הֲדָבָר דִּבַּרְתִּי אֶת־אַחַד שִׁבְטֵי יִשְׂרָאֵל אֲשֶׁר צִוִּיתִי לִרְעוֺת אֶת־עַמִּי אֶת־יִשְׂרָאֵל לֵאמֹר לָמָּה לֹא־בְנִיתֶם לִי בֵּית אֲרָזִים,CBH
2 Sam 7:8,וְעַתָּה כֹּה־תֹאמַר לְעַבְדִּי לְדָוִד כֹּה אָמַר יְהוָה צְבָאוֺת אֲנִי לְקַחְתִּיךָ מִן־הַנָּוֶה מֵאַחַר הַצֹּאן לִהְיוֺת נָגִיד עַל־עַמִּי עַל־יִשְׂרָאֵל,CBH
2 Sam 7:9,וָאֶהְיֶה עִמְּךָ בְּכֹל אֲשֶׁר הָלַכְתָּ וָאַכְרִתָה אֶת־כָּל־אֹיְבֶיךָ מִפָּנֶיךָ וְעָשִׂתִי לְךָ שֵׁם גָּדוֺל כְּשֵׁם הַגְּדֹלִים אֲשֶׁר בָּאָרֶץ,CBH
2 Sam 7:10,וְשַׂמְתִּי מָקוֺם לְעַמִּי לְיִשְׂרָאֵל וּנְטַעְתִּיו וְשָׁכַן תַּחְתָּיו וְלֹא יִרְגַּז עוֺד וְלֹא־יֹסִיפוּ בְנֵי־עַוְלָה לְעַנּוֺתוֺ כַּאֲשֶׁר בָּרִאשׁוֺנָה,CBH
2 Sam 7:11,וּלְמִן־הַיּוֺם אֲשֶׁר צִוִּיתִי שֹׁפְטִים עַל־עַמִּי יִשְׂרָאֵל וַהֲנִיחֹתִי לְךָ מִכָּל־אֹיְבֶיךָ וְהִגִּיד לְךָ יְהוָה כִּי־בַיִת יַעֲשֶׂה־לְּךָ יְהוָה,CBH
2 Sam 7:12,כִּי יִמְלְאוּ יָמֶיךָ וְשָׁכַבְתָּ אֶת־אֲבֹתֶיךָ וַהֲקִימֹתִי אֶת־זַרְעֲךָ אַחֲרֶיךָ אֲשֶׁר יֵצֵא מִמֵּעֶיךָ וַהֲכִינֹתִי אֶת־מַמְלַכְתּוֺ,CBH
2 Sam 7:13,הוּא יִבְנֶה־בַּיִת לִשְׁמִי וְכֹנַנְתִּי אֶת־כִּסֵּא מַמְלַכְתּוֺ עַד־עוֺלָם,CBH
2 Sam 7:14,אֲנִי אֶהְיֶה־לּוֺ לְאָב וְהוּא יִהְיֶה־לִּי לְבֵן אֲשֶׁר בְּהַעֲוֹתוֺ וְהֹכַחְתִּיו בְּשֵׁבֶט אֲנָשִׁים וּבְנִגְעֵי בְּנֵי אָדָם,CBH
2 Sam 7:15,וְחַסְדִּי לֹא־יָסוּר מִמֶּנּוּ כַּאֲשֶׁר הֲסִרֹתִי מֵעִם שָׁאוּל אֲשֶׁר הֲסִרֹתִי מִלְּפָנֶיךָ,CBH
2 Sam 7:16,וְנֶאְמַן בֵּיתְךָ וּמַמְלַכְתְּךָ עַד־עוֺלָם לְפָנֶיךָ כִּסְאֲךָ יִהְיֶה נָכוֺן עַד־עוֺלָם,CBH
2 Sam 7:17,כְּכֹל הַדְּבָרִים הָאֵלֶּה וּכְכֹל הַחִזָּיוֺן הַזֶּה כֵּן דִּבֶּר נָתָן אֶל־דָּוִד,CBH
2 Sam 7:18,וַיָּבֹא הַמֶּלֶךְ דָּוִד וַיֵּשֶׁב לִפְנֵי יְהוָה וַיֹּאמֶר מִי אָנֹכִי אֲדֹנָי יְהוִה וּמִי בֵיתִי כִּי הֲבִיאֹתַנִי עַד־הֲלֹם,CBH
2 Sam 7:19,וַתִּקְטַן עוֺד זֹאת בְּעֵינֶיךָ אֲדֹנָי יְהוִה וַתְּדַבֵּר גַּם אֶל־בֵּית־עַבְדְּךָ לְמֵרָחוֺק וְזֹאת תּוֺרַת הָאָדָם אֲדֹנָי יְהוִה,CBH
2 Sam 7:20,וּמַה־יּוֺסִיף דָּוִד עוֺד לְדַבֵּר אֵלֶיךָ וְאַתָּה יָדַעְתָּ אֶת־עַבְדְּךָ אֲדֹנָי יְהוִה,CBH
2 Sam 7:21,בַּעֲבוּר דְּבָרְךָ וּכְלִבְּךָ עָשִׂיתָ אֵת כָּל־הַגְּדוּלָּה הַזֹּאת לְהוֺדִיעַ אֶת־עַבְדֶּךָ,CBH
2 Sam 7:22,עַל־כֵּן גָּדַלְתָּ אֲדֹנָי יְהוִה כִּי־אֵין כָּמוֺךָ וְאֵין אֱלֹהִים זוּלָתֶךָ בְּכֹל אֲשֶׁר־שָׁמַעְנוּ בְּאָזְנֵינוּ,CBH
2 Sam 7:23,וּמִי כְעַמְּךָ כְּיִשְׂרָאֵל גּוֺי אֶחָד בָּאָרֶץ אֲשֶׁר הָלְכוּ־אֱלֹהִים לִפְדּוֺת־לוֺ לְעָם וְלָשׂוּם לוֺ שֵׁם וְלַעֲשׂוֺת לָכֶם הַגְּדוּלָּה וְנֹרָאוֺת לְאַרְצֶךָ מִפְּנֵי עַמְּךָ אֲשֶׁר פָּדִיתָ לְּךָ מִמִּצְרַיִם גּוֺיִם וֵאלֹהָיו,CBH
2 Sam 7:24,וַתְּכוֺנֵן לְךָ אֶת־עַמְּךָ יִשְׂרָאֵל לְךָ לְעָם עַד־עוֺלָם וְאַתָּה יְהוָה הָיִיתָ לָהֶם לֵאלֹהִים,CBH
2 Sam 7:25,וְעַתָּה יְהוָה אֱלֹהִים הַדָּבָר אֲשֶׁר דִּבַּרְתָּ עַל־עַבְדְּךָ וְעַל־בֵּיתוֺ הָקֵם עַד־עוֺלָם וַעֲשֵׂה כַּאֲשֶׁר דִּבַּרְתָּ,CBH
2 Sam 7:26,וְיִגְדַּל שִׁמְךָ עַד־עוֺלָם לֵאמֹר יְהוָה צְבָאוֺת אֱלֹהִים עַל־יִשְׂרָאֵל וּבֵית עַבְדְּךָ דָוִד יִהְיֶה נָכוֺן לְפָנֶיךָ,CBH
2 Sam 7:27,כִּי־אַתָּה יְהוָה צְבָאוֺת אֱלֹהֵי יִשְׂרָאֵל גָּלִיתָה אֶת־אֹזֶן עַבְדְּךָ לֵאמֹר בַּיִת אֶבְנֶה־לָּךְ עַל־כֵּן מָצָא עַבְדְּךָ אֶת־לִבּוֺ לְהִתְפַּלֵּל אֵלֶיךָ אֶת־הַתְּפִלָּה הַזֹּאת,CBH
2 Sam 7:28,וְעַתָּה אֲדֹנָי יְהוִה אַתָּה־הוּא הָאֱלֹהִים וּדְבָרֶיךָ יִהְיוּ אֱמֶת וַתְּדַבֵּר אֶל־עַבְדְּךָ אֶת־הַטּוֺבָה הַזֹּאת,CBH
2 Sam 7:29,וְעַתָּה הוֺאֵל וּבָרֵךְ אֶת־בֵּית עַבְדְּךָ לִהְיוֺת לְעוֺלָם לְפָנֶיךָ כִּי־אַתָּה אֲדֹנָי יְהוִה דִּבַּרְתָּ וּמִבִּרְכָתְךָ יְבֹרַךְ בֵּית־עַבְדְּךָ לְעוֺלָם,CBH
2 Sam 8:1,וַיְהִי אַחֲרֵי־כֵן וַיַּךְ דָּוִד אֶת־פְּלִשְׁתִּים וַיַּכְנִיעֵם וַיִּקַּח דָּוִד אֶת־מֶתֶג הָאַמָּה מִיַּד פְּלִשְׁתִּים,CBH
2 Sam 8:2,וַיַּךְ אֶת־מוֺאָב וַיְמַדְּדֵם בַּחֶבֶל הַשְׁכֵּב אוֺתָם אַרְצָה וַיְמַדֵּד שְׁנֵי־חֲבָלִים לְהָמִית וּמְלֹא הַחֶבֶל לְהַחֲיוֺת וַתְּהִי מוֺאָב לְדָוִד לַעֲבָדִים נֹשְׂאֵי מִנְחָה,CBH
2 Sam 8:3,וַיַּךְ דָּוִד אֶת־הֲדַדְעֶזֶר בֶּן־רְחֹב מֶלֶךְ צוֺבָה בְּלֶכְתּוֺ לְהָשִׁיב יָדוֺ בִּנְהַר־פְּרָת,CBH
2 Sam 8:4,וַיִּלְכֹּד דָּוִד מִמֶּנּוּ אֶלֶף וּשְׁבַע־מֵאוֺת פָּרָשִׁים וְעֶשְׂרִים אֶלֶף אִישׁ רַגְלִי וַיְעַקֵּר דָּוִד אֶת־כָּל־הָרֶכֶב וַיּוֺתֵר מִמֶּנּוּ מֵאָה רָכֶב,CBH
2 Sam 8:5,וַתָּבֹא אֲרַם דַּמֶּשֶׂק לַעְזֹר לַהֲדַדְעֶזֶר מֶלֶךְ צוֺבָה וַיַּךְ דָּוִד בַּאֲרָם עֶשְׂרִים־וּשְׁנַיִם אֶלֶף אִישׁ,CBH
2 Sam 8:6,וַיָּשֶׂם דָּוִד נְצִבִים בַּאֲרַם דַּמֶּשֶׂק וַתְּהִי אֲרָם לְדָוִד לַעֲבָדִים נוֺשְׂאֵי מִנְחָה וַיֹּשַׁע יְהוָה אֶת־דָּוִד בְּכֹל אֲשֶׁר הָלָךְ,CBH
2 Sam 8:7,וַיִּקַּח דָּוִד אֵת שִׁלְטֵי הַזָּהָב אֲשֶׁר הָיוּ אֶל עַבְדֵי הֲדַדְעָזֶר וַיְבִיאֵם יְרוּשָׁלִָם,CBH
2 Sam 8:8,וּמִבֶּטַח וּמִבֵּרֹתַי עָרֵי הֲדַדְעָזֶר לָקַח הַמֶּלֶךְ דָּוִד נְחֹשֶׁת הַרְבֵּה מְאֹד,CBH
2 Sam 8:9,וַיִּשְׁמַע תֹּעִי מֶלֶךְ חֲמָת כִּי הִכָּה דָוִד אֵת כָּל־חֵיל הֲדַדְעָזֶר,CBH
2 Sam 8:10,וַיִּשְׁלַח תֹּעִי אֶת־יוֺרָם־בְּנוֺ אֶל־הַמֶּלֶךְ־דָּוִד לִשְׁאָל־לוֺ לְשָׁלוֺם וּלְבָרֲכוֺ עַל אֲשֶׁר נִלְחַם בַּהֲדַדְעֶזֶר וַיַּכֵּהוּ כִּי־אִישׁ מִלְחֲמוֺת תֹּעִי הָיָה הֲדַדְעָזֶר וּבְיָדוֺ הָיוּ כְּלֵי־כֶסֶף וּכְלֵי־זָהָב וּכְלֵי נְחֹשֶׁת,CBH
2 Sam 8:11,גַּם־אֹתָם הִקְדִּישׁ הַמֶּלֶךְ דָּוִד לַיהוָה עִם־הַכֶּסֶף וְהַזָּהָב אֲשֶׁר הִקְדִּישׁ מִכָּל־הַגּוֺיִם אֲשֶׁר כִּבֵּשׁ,CBH
2 Sam 8:12,מֵאֲרָם וּמִמּוֺאָב וּמִבְּנֵי עַמּוֺן וּמִפְּלִשְׁתִּים וּמֵעֲמָלֵק וּמִשְּׁלַל הֲדַדְעֶזֶר בֶּן־רְחֹב מֶלֶךְ צוֺבָה,CBH
2 Sam 8:13,וַיַּעַשׂ דָּוִד שֵׁם בְּשֻׁבוֺ מֵהַכּוֺתוֺ אֶת־אֲרָם בְּגֵיא־מֶלַח שְׁמוֺנָה עָשָׂר אָלֶף,CBH
2 Sam 8:14,וַיָּשֶׂם בֶּאֱדוֺם נְצִבִים בְּכָל־אֱדוֺם שָׂם נְצִבִים וַיְהִי כָל־אֱדוֺם עֲבָדִים לְדָוִד וַיּוֺשַׁע יְהוָה אֶת־דָּוִד בְּכֹל אֲשֶׁר הָלָךְ,CBH
2 Sam 8:15,וַיִּמְלֹךְ דָּוִד עַל־כָּל־יִשְׂרָאֵל וַיְהִי דָוִד עֹשֶׂה מִשְׁפָּט וּצְדָקָה לְכָל־עַמּוֺ,CBH
2 Sam 8:16,וְיוֺאָב בֶּן־צְרוּיָה עַל־הַצָּבָא וִיהוֺשָׁפָט בֶּן־אֲחִילוּד מַזְכִּיר,CBH
2 Sam 8:17,וְצָדוֺק בֶּן־אֲחִיטוּב וַאֲחִימֶלֶךְ בֶּן־אֶבְיָתָר כֹּהֲנִים וּשְׂרָיָה סוֺפֵר,CBH
2 Sam 8:18,וּבְנָיָהוּ בֶּן־יְהוֺיָדָע וְהַכְּרֵתִי וְהַפְּלֵתִי וּבְנֵי דָוִד כֹּהֲנִים הָיוּ,CBH
2 Sam 9:1,וַיֹּאמֶר דָּוִד הֲכִי יֶשׁ־עוֺד אֲשֶׁר נוֺתַר לְבֵית שָׁאוּל וְאֶעֱשֶׂה עִמּוֺ חֶסֶד בַּעֲבוּר יְהוֺנָתָן,CBH
2 Sam 9:2,וּלְבֵית שָׁאוּל עֶבֶד וּשְׁמוֺ צִיבָא וַיִּקְרְאוּ־לוֺ אֶל־דָּוִד וַיֹּאמֶר הַמֶּלֶךְ אֵלָיו הַאַתָּה צִיבָא וַיֹּאמֶר עַבְדֶּךָ,CBH
2 Sam 9:3,וַיֹּאמֶר הַמֶּלֶךְ הַאֶפֶס עוֺד אִישׁ לְבֵית שָׁאוּל וְאֶעֱשֶׂה עִמּוֺ חֶסֶד אֱלֹהִים וַיֹּאמֶר צִיבָא אֶל־הַמֶּלֶךְ עוֺד בֵּן לִיהוֺנָתָן נְכֵה רַגְלָיִם,CBH
2 Sam 9:4,וַיֹּאמֶר־לוֺ הַמֶּלֶךְ אֵיפֹה הוּא וַיֹּאמֶר צִיבָא אֶל־הַמֶּלֶךְ הִנֵּה־הוּא בֵּית מָכִיר בֶּן־עַמִּיאֵל בְּלוֺ דְבָר,CBH
2 Sam 9:5,וַיִּשְׁלַח הַמֶּלֶךְ דָּוִד וַיִּקָּחֵהוּ מִבֵּית מָכִיר בֶּן־עַמִּיאֵל מִלּוֺ דְבָר,CBH
2 Sam 9:6,וַיָּבֹא מְפִיבֹשֶׁת בֶּן־יְהוֺנָתָן בֶּן־שָׁאוּל אֶל־דָּוִד וַיִּפֹּל עַל־פָּנָיו וַיִּשְׁתָּחוּ וַיֹּאמֶר דָּוִד מְפִיבֹשֶׁת וַיֹּאמֶר הִנֵּה עַבְדֶּךָ,CBH
2 Sam 9:7,וַיֹּאמֶר לוֺ דָוִד אַל־תִּירָא כִּי עָשֹׂה אֶעֱשֶׂה עִמְּךָ חֶסֶד בַּעֲבוּר יְהוֺנָתָן אָבִיךָ וַהֲשִׁבֹתִי לְךָ אֶת־כָּל־שְׂדֵה שָׁאוּל אָבִיךָ וְאַתָּה תֹּאכַל לֶחֶם עַל־שֻׁלְחָנִי תָּמִיד,CBH
2 Sam 9:8,וַיִּשְׁתַּחוּ וַיֹּאמֶר מֶה עַבְדֶּךָ כִּי פָנִיתָ אֶל־הַכֶּלֶב הַמֵּת אֲשֶׁר כָּמוֺנִי,CBH
2 Sam 9:9,וַיִּקְרָא הַמֶּלֶךְ אֶל־צִיבָא נַעַר שָׁאוּל וַיֹּאמֶר אֵלָיו כֹּל אֲשֶׁר הָיָה לְשָׁאוּל וּלְכָל־בֵּיתוֺ נָתַתִּי לְבֶן־אֲדֹנֶיךָ,CBH
2 Sam 9:10,וְעָבַדְתָּ לּוֺ אֶת־הָאֲדָמָה אַתָּה וּבָנֶיךָ וַעֲבָדֶיךָ וְהֵבֵאתָ וְהָיָה לְבֶן־אֲדֹנֶיךָ לֶּחֶם וַאֲכָלוֺ וּמְפִיבֹשֶׁת בֶּן־אֲדֹנֶיךָ יֹאכַל תָּמִיד לֶחֶם עַל־שֻׁלְחָנִי וּלְצִיבָא חֲמִשָּׁה עָשָׂר בָּנִים וְעֶשְׂרִים עֲבָדִים,CBH
2 Sam 9:11,וַיֹּאמֶר צִיבָא אֶל־הַמֶּלֶךְ כְּכֹל אֲשֶׁר יְצַוֶּה אֲדֹנִי הַמֶּלֶךְ אֶת־עַבְדּוֺ כֵּן יַעֲשֶׂה עַבְדֶּךָ וּמְפִיבֹשֶׁת אֹכֵל עַל־שֻׁלְחָנִי כְּאַחַד מִבְּנֵי הַמֶּלֶךְ,CBH
2 Sam 9:12,וְלִמְפִיבֹשֶׁת בֵּן־קָטָן וּשְׁמוֺ מִיכָא וְכֹל מוֺשַׁב בֵּית־צִיבָא עֲבָדִים לִמְפִיבֹשֶׁת,CBH
2 Sam 9:13,וּמְפִיבֹשֶׁת יֹשֵׁב בִּירוּשָׁלִַם כִּי עַל־שֻׁלְחַן הַמֶּלֶךְ תָּמִיד הוּא אֹכֵל וְהוּא פִּסֵּחַ שְׁתֵּי רַגְלָיו,CBH
2 Sam 10:1,וַיְהִי אַחֲרֵי־כֵן וַיָּמָת מֶלֶךְ בְּנֵי עַמּוֺן וַיִּמְלֹךְ חָנוּן בְּנוֺ תַּחְתָּיו,CBH
2 Sam 10:2,וַיֹּאמֶר דָּוִד אֶעֱשֶׂה־חֶסֶד עִם־חָנוּן בֶּן־נָחָשׁ כַּאֲשֶׁר עָשָׂה אָבִיו עִמָּדִי חֶסֶד וַיִּשְׁלַח דָּוִד לְנַחֲמוֺ בְּיַד־עֲבָדָיו אֶל־אָבִיו וַיָּבֹאוּ עַבְדֵי דָוִד אֶרֶץ בְּנֵי עַמּוֺן,CBH
2 Sam 10:3,וַיֹּאמְרוּ שָׂרֵי בְנֵי־עַמּוֺן אֶל־חָנוּן אֲדֹנֵיהֶם הַמְכַבֵּד דָּוִד אֶת־אָבִיךָ בְּעֵינֶיךָ כִּי־שָׁלַח לְךָ מְנַחֲמִים הֲלוֺא בַּעֲבוּר חֲקוֺר אֶת־הָעִיר וּלְרַגְּלָהּ וּלְהָפְכָהּ שָׁלַח דָּוִד אֶת־עֲבָדָיו אֵלֶיךָ,CBH
2 Sam 10:4,וַיִּקַּח חָנוּן אֶת־עַבְדֵי דָוִד וַיְגַלַּח אֶת־חֲצִי זְקָנָם וַיִּכְרֹת אֶת־מַדְוֵיהֶם בַּחֵצִי עַד שְׁתוֺתֵיהֶם וַיְשַׁלְּחֵם,CBH
2 Sam 10:5,וַיַּגִּדוּ לְדָוִד וַיִּשְׁלַח לִקְרָאתָם כִּי־הָיוּ הָאֲנָשִׁים נִכְלָמִים מְאֹד וַיֹּאמֶר הַמֶּלֶךְ שְׁבוּ בִירֵחוֺ עַד־יְצַמַּח זְקַנְכֶם וְשַׁבְתֶּם,CBH
2 Sam 10:6,וַיִּרְאוּ בְּנֵי עַמּוֺן כִּי נִבְאֲשׁוּ בְּדָוִד וַיִּשְׁלְחוּ בְנֵי־עַמּוֺן וַיִּשְׂכְּרוּ אֶת־אֲרַם בֵּית־רְחוֺב וְאֶת־אֲרַם צוֺבָא עֶשְׂרִים אֶלֶף רַגְלִי וְאֶת־מֶלֶךְ מַעֲכָה אֶלֶף אִישׁ וְאִישׁ טוֺב שְׁנֵים־עָשָׂר אֶלֶף אִישׁ,CBH
2 Sam 10:7,וַיִּשְׁמַע דָּוִד וַיִּשְׁלַח אֶת־יוֺאָב וְאֵת כָּל־הַצָּבָא הַגִּבֹּרִים,CBH
2 Sam 10:8,וַיֵּצְאוּ בְּנֵי עַמּוֺן וַיַּעַרְכוּ מִלְחָמָה פֶּתַח הַשָּׁעַר וַאֲרַם צוֺבָא וּרְחוֺב וְאִישׁ־טוֺב וּמַעֲכָה לְבַדָּם בַּשָּׂדֶה,CBH
2 Sam 10:9,וַיַּרְא יוֺאָב כִּי־הָיְתָה אֵלָיו פְּנֵי הַמִּלְחָמָה מִפָּנִים וּמֵאָחוֺר וַיִּבְחַר מִכֹּל בְּחוּרֵי יְִרָאֵל וַיַּעֲרֹךְ לִקְרַאת אֲרָם,CBH
2 Sam 10:10,וְאֵת יֶתֶר הָעָם נָתַן בְּיַד אַבְשַׁי אָחִיו וַיַּעֲרֹךְ לִקְרַאת בְּנֵי עַמּוֺן,CBH
2 Sam 10:11,וַיֹּאמֶר אִם־תֶּחֱזַק אֲרָם מִמֶּנִּי וְהָיִתָה לִּי לִישׁוּעָה וְאִם־בְּנֵי עַמּוֺן יֶחֱזְקוּ מִמְּךָ וְהָלַכְתִּי לְהוֺשִׁיעַ לָךְ,CBH
2 Sam 10:12,חֲזַק וְנִתְחַזַּק בְּעַד־עַמֵּנוּ וּבְעַד עָרֵי אֱלֹהֵינוּ וַיהוָה יַעֲשֶׂה הַטּוֺב בְּעֵינָיו,CBH
2 Sam 10:13,וַיִּגַּשׁ יוֺאָב וְהָעָם אֲשֶׁר עִמּוֺ לַמִּלְחָמָה בַּאֲרָם וַיָּנֻסוּ מִפָּנָיו,CBH
2 Sam 10:14,וּבְנֵי עַמּוֺן רָאוּ כִּי־נָס אֲרָם וַיָּנֻסוּ מִפְּנֵי אֲבִישַׁי וַיָּבֹאוּ הָעִיר וַיָּשָׁב יוֺאָב מֵעַל בְּנֵי עַמּוֺן וַיָּבֹא יְרוּשָׁלִָם,CBH
2 Sam 10:15,וַיַּרְא אֲרָם כִּי נִגַּף לִפְנֵי יִשְׂרָאֵל וַיֵּאָסְפוּ יָחַד,CBH
2 Sam 10:16,וַיִּשְׁלַח הֲדַדְעֶזֶר וַיֹּצֵא אֶת־אֲרָם אֲשֶׁר מֵעֵבֶר הַנָּהָר וַיָּבֹאוּ חֵילָם וְשׁוֺבַךְ שַׂר־צְבָא הֲדַדְעֶזֶר לִפְנֵיהֶם,CBH
2 Sam 10:17,וַיֻּגַּד לְדָוִד וַיֶּאֱסֹף אֶת־כָּל־יִשְׂרָאֵל וַיַּעֲבֹר אֶת־הַיַּרְדֵּן וַיָּבֹא חֵלָאמָה וַיַּעַרְכוּ אֲרָם לִקְרַאת דָּוִד וַיִּלָּחֲמוּ עִמּוֺ,CBH
2 Sam 10:18,וַיָּנָס אֲרָם מִפְּנֵי יִשְׂרָאֵל וַיַּהֲרֹג דָּוִד מֵאֲרָם שְׁבַע מֵאוֺת רֶכֶב וְאַרְבָּעִים אֶלֶף פָּרָשִׁים וְאֵת שׁוֺבַךְ שַׂר־צְבָאוֺ הִכָּה וַיָּמָת שָׁם,CBH
2 Sam 10:19,וַיִּרְאוּ כָל־הַמְּלָכִים עַבְדֵי הֲדַדְעֶזֶר כִּי נִגְּפוּ לִפְנֵי יִשְׂרָאֵל וַיַּשְׁלִמוּ אֶת־יִשְׂרָאֵל וַיַּעַבְדוּם וַיִּרְאוּ אֲרָם לְהוֺשִׁיעַ עוֺד אֶת־בְּנֵי עַמּוֺן,CBH
2 Sam 11:1,וַיְהִי לִתְשׁוּבַת הַשָּׁנָה לְעֵת צֵאת הַמַּלְאכִים וַיִּשְׁלַח דָּוִד אֶת־יוֺאָב וְאֶת־עֲבָדָיו עִמּוֺ וְאֶת־כָּל־יִשְׂרָאֵל וַיַּשְׁחִתוּ אֶת־בְּנֵי עַמּוֺן וַיָּצֻרוּ עַל־רַבָּה וְדָוִד יוֺשֵׁב בִּירוּשָׁלִָם,CBH
2 Sam 11:2,וַיְהִי לְעֵת הָעֶרֶב וַיָּקָם דָּוִד מֵעַל מִשְׁכָּבוֺ וַיִּתְהַלֵּךְ עַל־גַּג בֵּית־הַמֶּלֶךְ וַיַּרְא אִשָּׁה רֹחֶצֶת מֵעַל הַגָּג וְהָאִשָּׁה טוֺבַת מַרְאֶה מְאֹד,CBH
2 Sam 11:3,וַיִּשְׁלַח דָּוִד וַיִּדְרֹשׁ לָאִשָּׁה וַיֹּאמֶר הֲלוֺא־זֹאת בַּת־שֶׁבַע בַּת־אֱלִיעָם אֵשֶׁת אוּרִיָּה הַחִתִּי,CBH
2 Sam 11:4,וַיִּשְׁלַח דָּוִד מַלְאָכִים וַיִּקָּחֶהָ וַתָּבוֺא אֵלָיו וַיִּשְׁכַּב עִמָּהּ וְהִיא מִתְקַדֶּשֶׁת מִטֻּמְאָתָהּ וַתָּשָׁב אֶל־בֵּיתָהּ,CBH
2 Sam 11:5,וַתַּהַר הָאִשָּׁה וַתִּשְׁלַח וַתַּגֵּד לְדָוִד וַתֹּאמֶר הָרָה אָנֹכִי,CBH
2 Sam 11:6,וַיִּשְׁלַח דָּוִד אֶל־יוֺאָב שְׁלַח אֵלַי אֶת־אוּרִיָּה הַחִתִּי וַיִּשְׁלַח יוֺאָב אֶת־אוּרִיָּה אֶל־דָּוִד,CBH
2 Sam 11:7,וַיָּבֹא אוּרִיָּה אֵלָיו וַיִּשְׁאַל דָּוִד לִשְׁלוֺם יוֺאָב וְלִשְׁלוֺם הָעָם וְלִשְׁלוֺם הַמִּלְחָמָה,CBH
2 Sam 11:8,וַיֹּאמֶר דָּוִד לְאוּרִיָּה רֵד לְבֵיתְךָ וּרְחַץ רַגְלֶיךָ וַיֵּצֵא אוּרִיָּה מִבֵּית הַמֶּלֶךְ וַתֵּצֵא אַחֲרָיו מַשְׂאַת הַמֶּלֶךְ,CBH
2 Sam 11:9,וַיִּשְׁכַּב אוּרִיָּה פֶּתַח בֵּית הַמֶּלֶךְ אֵת כָּל־עַבְדֵי אֲדֹנָיו וְלֹא יָרַד אֶל־בֵּיתוֺ,CBH
2 Sam 11:10,וַיַּגִּדוּ לְדָוִד לֵאמֹר לֹא־יָרַד אוּרִיָּה אֶל־בֵּיתוֺ וַיֹּאמֶר דָּוִד אֶל־אוּרִיָּה הֲלוֺא מִדֶּרֶךְ אַתָּה בָא מַדּוּעַ לֹא־יָרַדְתָּ אֶל־בֵּיתֶךָ,CBH
2 Sam 11:11,וַיֹּאמֶר אוּרִיָּה אֶל־דָּוִד הָאָרוֺן וְיִשְׂרָאֵל וִיהוּדָה יֹשְׁבִים בַּסֻּכּוֺת וַאדֹנִי יוֺאָב וְעַבְדֵי אֲדֹנִי עַל־פְּנֵי הַשָּׂדֶה חֹנִים וַאֲנִי אָבוֺא אֶל־בֵּיתִי לֶאֱכֹל וְלִשְׁתּוֺת וְלִשְׁכַּב עִם־אִשְׁתִּי חַיֶּךָ וְחֵי נַפְשֶׁךָ אִם־אֶעֱשֶׂה אֶת־הַדָּבָר הַזֶּה,CBH
2 Sam 11:12,וַיֹּאמֶר דָּוִד אֶל־אוּרִיָּה שֵׁב בָּזֶה גַּם־הַיּוֺם וּמָחָר אֲשַׁלְּחֶךָּ וַיֵּשֶׁב אוּרִיָּה בִירוּשָׁלִַם בַּיּוֺם הַהוּא וּמִמָּחֳרָת,CBH
2 Sam 11:13,וַיִּקְרָא־לוֺ דָוִד וַיֹּאכַל לְפָנָיו וַיֵּשְׁתְּ וַיְשַׁכְּרֵהוּ וַיֵּצֵא בָעֶרֶב לִשְׁכַּב בְּמִשְׁכָּבוֺ עִם־עַבְדֵי אֲדֹנָיו וְאֶל־בֵּיתוֺ לֹא יָרָד,CBH
2 Sam 11:14,וַיְהִי בַבֹּקֶר וַיִּכְתֹּב דָּוִד סֵפֶר אֶל־יוֺאָב וַיִּשְׁלַח בְּיַד אוּרִיָּה,CBH
2 Sam 11:15,וַיִּכְתֹּב בַּסֵּפֶר לֵאמֹר הָבוּ אֶת־אוּרִיָּה אֶל־מוּל פְּנֵי הַמִּלְחָמָה הַחֲזָקָה וְשַׁבְתֶּם מֵאַחֲרָיו וְנִכָּה וָמֵת,CBH
2 Sam 11:16,וַיְהִי בִּשְׁמוֺר יוֺאָב אֶל־הָעִיר וַיִּתֵּן אֶת־אוּרִיָּה אֶל־הַמָּקוֺם אֲשֶׁר יָדַע כִּי אַנְשֵׁי־חַיִל שָׁם,CBH
2 Sam 11:17,וַיֵּצְאוּ אַנְשֵׁי הָעִיר וַיִּלָּחֲמוּ אֶת־יוֺאָב וַיִּפֹּל מִן־הָעָם מֵעַבְדֵי דָוִד וַיָּמָת גַּם אוּרִיָּה הַחִתִּי,CBH
2 Sam 11:18,וַיִּשְׁלַח יוֺאָב וַיַּגֵּד לְדָוִד אֶת־כָּל־דִּבְרֵי הַמִּלְחָמָה,CBH
2 Sam 11:19,וַיְצַו אֶת־הַמַּלְאָךְ לֵאמֹר כְּכַלּוֺתְךָ אֵת כָּל־דִּבְרֵי הַמִּלְחָמָה לְדַבֵּר אֶל־הַמֶּלֶךְ,CBH
2 Sam 11:20,וְהָיָה אִם־תַּעֲלֶה חֲמַת הַמֶּלֶךְ וְאָמַר לְךָ מַדּוּעַ נִגַּשְׁתֶּם אֶל־הָעִיר לְהִלָּחֵם הֲלוֺא יְדַעְתֶּם אֵת אֲשֶׁר־יֹרוּ מֵעַל הַחוֺמָה,CBH
2 Sam 11:21,מִי־הִכָּה אֶת־אֲבִימֶלֶךְ בֶּן־יְרֻבֶּשֶׁת הֲלוֺא־אִשָּׁה הִשְׁלִיכָה עָלָיו פֶּלַח רֶכֶב מֵעַל הַחוֺמָה וַיָּמָת בְּתֵבֵץ לָמָּה נִגַּשְׁתֶּם אֶל־הַחוֺמָה וְאָמַרְתָּ גַּם עַבְדְּךָ אוּרִיָּה הַחִתִּי מֵת,CBH
2 Sam 11:22,וַיֵּלֶךְ הַמַּלְאָךְ וַיָּבֹא וַיַּגֵּד לְדָוִד אֵת כָּל־אֲשֶׁר שְׁלָחוֺ יוֺאָב,CBH
2 Sam 11:23,וַיֹּאמֶר הַמַּלְאָךְ אֶל־דָּוִד כִּי־גָבְרוּ עָלֵינוּ הָאֲנָשִׁים וַיֵּצְאוּ אֵלֵינוּ הַשָּׂדֶה וַנִּהְיֶה עֲלֵיהֶם עַד־פֶּתַח הַשָּׁעַר,CBH
2 Sam 11:24,וַיֹּרוּ הַמּוֺרִים אֶל־עֲבָדֶךָ מֵעַל הַחוֺמָה וַיָּמוּתוּ מֵעַבְדֵי הַמֶּלֶךְ וְגַם עַבְדְּךָ אוּרִיָּה הַחִתִּי מֵת,CBH
2 Sam 11:25,וַיֹּאמֶר דָּוִד אֶל־הַמַּלְאָךְ כֹּה־תֹאמַר אֶל־יוֺאָב אַל־יֵרַע בְּעֵינֶיךָ אֶת־הַדָּבָר הַזֶּה כִּי־כָזֹה וְכָזֶה תֹּאכַל הֶחָרֶב הַחֲזֵק מִלְחַמְתְּךָ אֶל־הָעִיר וְהָרְסָהּ וְחַזְּקֵהוּ,CBH
2 Sam 11:26,וַתִּשְׁמַע אֵשֶׁת אוּרִיָּה כִּי־מֵת אוּרִיָּה אִישָׁהּ וַתִּסְפֹּד עַל־בַּעְלָהּ,CBH
2 Sam 11:27,וַיַּעֲבֹר הָאֵבֶל וַיִּשְׁלַח דָּוִד וַיַּאַסְפָהּ אֶל־בֵּיתוֺ וַתְּהִי־לוֺ לְאִשָּׁה וַתֵּלֶד לוֺ בֵּן וַיֵּרַע הַדָּבָר אֲשֶׁר־עָשָׂה דָוִד בְּעֵינֵי יְהוָה,CBH
2 Sam 12:1,וַיִּשְׁלַח יְהוָה אֶת־נָתָן אֶל־דָּוִד וַיָּבֹא אֵלָיו וַיֹּאמֶר לוֺ שְׁנֵי אֲנָשִׁים הָיוּ בְּעִיר אֶחָת אֶחָד עָשִׁיר וְאֶחָד רָאשׁ,CBH
2 Sam 12:2,לְעָשִׁיר הָיָה צֹאן וּבָקָר הַרְבֵּה מְאֹד,CBH
2 Sam 12:3,וְלָרָשׁ אֵין־כֹּל כִּי אִם־כִּבְשָׂה אַחַת קְטַנָּה אֲשֶׁר קָנָה וַיְחַיֶּהָ וַתִּגְדַּל עִמּוֺ וְעִם־בָּנָיו יַחְדָּו מִפִּתּוֺ תֹאכַל וּמִכֹּסוֺ תִשְׁתֶּה וּבְחֵיקוֺ תִשְׁכָּב וַתְּהִי־לוֺ כְּבַת,CBH
2 Sam 12:4,וַיָּבֹא הֵלֶךְ לְאִישׁ הֶעָשִׁיר וַיַּחְמֹל לָקַחַת מִצֹּאנוֺ וּמִבְּקָרוֺ לַעֲשׂוֺת לָאֹרֵחַ הַבָּא־לוֺ וַיִּקַּח אֶת־כִּבְשַׂת הָאִישׁ הָרָאשׁ וַיַּעֲשֶׂהָ לָאִישׁ הַבָּא אֵלָיו,CBH
2 Sam 12:5,וַיִּחַר־אַף דָּוִד בָּאִישׁ מְאֹד וַיֹּאמֶר אֶל־נָתָן חַי־יְהוָה כִּי בֶן־מָוֶת הָאִישׁ הָעֹשֶׂה זֹאת,CBH
2 Sam 12:6,וְאֶת־הַכִּבְשָׂה יְשַׁלֵּם אַרְבַּעְתָּיִם עֵקֶב אֲשֶׁר עָשָׂה אֶת־הַדָּבָר הַזֶּה וְעַל אֲשֶׁר לֹא־חָמָל,CBH
2 Sam 12:7,וַיֹּאמֶר נָתָן אֶל־דָּוִד אַתָּה הָאִישׁ כֹּה־אָמַר יְהוָה אֱלֹהֵי יִשְׂרָאֵל אָנֹכִי מְשַׁחְתִּיךָ לְמֶלֶךְ עַל־יִשְׂרָאֵל וְאָנֹכִי הִצַּלְתִּיךָ מִיַּד שָׁאוּל,CBH
2 Sam 12:8,וָאֶתְּנָה לְךָ אֶת־בֵּית אֲדֹנֶיךָ וְאֶת־נְשֵׁי אֲדֹנֶיךָ בְּחֵיקֶךָ וָאֶתְּנָה לְךָ אֶת־בֵּית יִשְׂרָאֵל וִיהוּדָה וְאִם־מְעָט וְאֹסִפָה לְּךָ כָּהֵנָּה וְכָהֵנָּה,CBH
2 Sam 12:9,מַדּוּעַ בָּזִיתָ אֶת־דְּבַר יְהוָה לַעֲשׂוֺת הָרַע בְּעֵינַי אֵת אוּרִיָּה הַחִתִּי הִכִּיתָ בַחֶרֶב וְאֶת־אִשְׁתּוֺ לָקַחְתָּ לְּךָ לְאִשָּׁה וְאֹתוֺ הָרַגְתָּ בְּחֶרֶב בְּנֵי עַמּוֺן,CBH
2 Sam 12:10,וְעַתָּה לֹא־תָסוּר חֶרֶב מִבֵּיתְךָ עַד־עוֺלָם עֵקֶב כִּי בְזִתָנִי וַתִּקַּח אֶת־אֵשֶׁת אוּרִיָּה הַחִתִּי לִהְיוֺת לְךָ לְאִשָּׁה,CBH
2 Sam 12:11,כֹּה אָמַר יְהוָה הִנְנִי מֵקִים עָלֶיךָ רָעָה מִבֵּיתֶךָ וְלָקַחְתִּי אֶת־נָשֶׁיךָ לְעֵינֶיךָ וְנָתַתִּי לְרֵעֶיךָ וְשָׁכַב עִם־נָשֶׁיךָ לְעֵינֵי הַשֶּׁמֶשׁ הַזֹּאת,CBH
2 Sam 12:12,כִּי אַתָּה עָשִׂיתָ בַסָּתֶר וַאֲנִי אֶעֱשֶׂה אֶת־הַדָּבָר הַזֶּה נֶגֶד כָּל־יִשְׂרָאֵל וְנֶגֶד הַשָּׁמֶשׁ,CBH
2 Sam 12:13,וַיֹּאמֶר דָּוִד אֶל־נָתָן חָטָאתִי לַיהוָה וַיֹּאמֶר נָתָן אֶל־דָּוִד גַּם־יְהוָה הֶעֱבִיר חַטָּאתְךָ לֹא תָמוּת,CBH
2 Sam 12:14,אֶפֶס כִּי־נִאֵץ נִאַצְתָּ אֶת־אֹיְבֵי יְהוָה בַּדָּבָר הַזֶּה גַּם הַבֵּן הַיִּלּוֺד לְךָ מוֺת יָמוּת,CBH
2 Sam 12:15,וַיֵּלֶךְ נָתָן אֶל־בֵּיתוֺ וַיִּגֹּף יְהוָה אֶת־הַיֶּלֶד אֲשֶׁר יָלְדָה אֵשֶׁת־אוּרִיָּה לְדָוִד וַיֵּאָנַשׁ,CBH
2 Sam 12:16,וַיְבַקֵּשׁ דָּוִד אֶת־הָאֱלֹהִים בְּעַד הַנָּעַר וַיָּצָם דָּוִד צוֺם וּבָא וְלָן וְשָׁכַב אָרְצָה,CBH
2 Sam 12:17,וַיָּקֻמוּ זִקְנֵי בֵיתוֺ עָלָיו לַהֲקִימוֺ מִן־הָאָרֶץ וְלֹא אָבָה וְלֹא־בָרָא אִתָּם לָחֶם,CBH
2 Sam 12:18,וַיְהִי בַּיּוֺם הַשְּׁבִיעִי וַיָּמָת הַיָּלֶד וַיִּרְאוּ עַבְדֵי דָוִד לְהַגִּיד לוֺ כִּי־מֵת הַיֶּלֶד כִּי אָמְרוּ הִנֵּה בִהְיוֺת הַיֶּלֶד חַי דִּבַּרְנוּ אֵלָיו וְלֹא־שָׁמַע בְּקוֺלֵנוּ וְאֵיךְ נֹאמַר אֵלָיו מֵת הַיֶּלֶד וְעָשָׂה רָעָה,CBH
2 Sam 12:19,וַיַּרְא דָּוִד כִּי עֲבָדָיו מִתְלַחֲשִׁים וַיָּבֶן דָּוִד כִּי מֵת הַיָּלֶד וַיֹּאמֶר דָּוִד אֶל־עֲבָדָיו הֲמֵת הַיֶּלֶד וַיֹּאמְרוּ מֵת,CBH
2 Sam 12:20,וַיָּקָם דָּוִד מֵהָאָרֶץ וַיִּרְחַץ וַיָּסֶךְ וַיְחַלֵּף ִמְלֹתָיו וַיָּבֹא בֵית־יְהוָה וַיִּשְׁתָּחוּ וַיָּבֹא אֶל־בֵּיתוֺ וַיִּשְׁאַל וַיָּשִׂימוּ לוֺ לֶחֶם וַיֹּאכַל,CBH
2 Sam 12:21,וַיֹּאמְרוּ עֲבָדָיו אֵלָיו מָה־הַדָּבָר הַזֶּה אֲשֶׁר עָשִׂיתָה בַּעֲבוּר הַיֶּלֶד חַי צַמְתָּ וַתֵּבְךְּ וְכַאֲשֶׁר מֵת הַיֶּלֶד קַמְתָּ וַתֹּאכַל לָחֶם,CBH
2 Sam 12:22,וַיֹּאמֶר בְּעוֺד הַיֶּלֶד חַי צַמְתִּי וָאֶבְכֶּה כִּי אָמַרְתִּי מִי יוֺדֵעַ וְחַנַּנִי יְהוָה וְחַי הַיָּלֶד,CBH
2 Sam 12:23,וְעַתָּה מֵת לָמָּה זֶּה אֲנִי צָם הַאוּכַל לַהֲשִׁיבוֺ עוֺד אֲנִי הֹלֵךְ אֵלָיו וְהוּא לֹא־יָשׁוּב אֵלָי,CBH
2 Sam 12:24,וַיְנַחֵם דָּוִד אֵת בַּת־שֶׁבַע אִשְׁתּוֺ וַיָּבֹא אֵלֶיהָ וַיִּשְׁכַּב עִמָּהּ וַתֵּלֶד בֵּן וַתִּקְרָא אֶת־שְׁמוֺ שְׁלֹמֹה וַיהוָה אֲהֵבוֺ,CBH
2 Sam 12:25,וַיִּשְׁלַח בְּיַד נָתָן הַנָּבִיא וַיִּקְרָא אֶת־שְׁמוֺ יְדִידְיָהּ בַּעֲבוּר יְהוָה,CBH
2 Sam 12:26,וַיִּלָּחֶם יוֺאָב בְּרַבַּת בְּנֵי עַמּוֺן וַיִּלְכֹּד אֶת־עִיר הַמְּלוּכָה,CBH
2 Sam 12:27,וַיִּשְׁלַח יוֺאָב מַלְאָכִים אֶל־דָּוִד וַיֹּאמֶר נִלְחַמְתִּי בְרַבָּה גַּם־לָכַדְתִּי אֶת־עִיר הַמָּיִם,CBH
2 Sam 12:28,וְעַתָּה אֱסֹף אֶת־יֶתֶר הָעָם וַחֲנֵה עַל־הָעִיר וְלָכְדָהּ פֶּן־אֶלְכֹּד אֲנִי אֶת־הָעִיר וְנִקְרָא שְׁמִי עָלֶיהָ,CBH
2 Sam 12:29,וַיֶּאֱסֹף דָּוִד אֶת־כָּל־הָעָם וַיֵּלֶךְ רַבָּתָה וַיִּלָּחֶם בָּהּ וַיִּלְכְּדָהּ,CBH
2 Sam 12:30,וַיִּקַּח אֶת־עֲטֶרֶת־מַלְכָּם מֵעַל רֹאשׁוֺ וּמִשְׁקָלָהּ כִּכַּר זָהָב וְאֶבֶן יְקָרָה וַתְּהִי עַל־רֹאשׁ דָּוִד וּשְׁלַל הָעִיר הוֺצִיא הַרְבֵּה מְאֹד,CBH
2 Sam 12:31,וְאֶת־הָעָם אֲשֶׁר־בָּהּ הוֺצִיא וַיָּשֶׂם בַּמְּגֵרָה וּבַחֲרִצֵי הַבַּרְזֶל וּבְמַגְזְרֹת הַבַּרְזֶל וְהֶעֱבִיר אוֺתָם בַּמַּלְבֵּן וְכֵן יַעֲשֶׂה לְכֹל עָרֵי בְנֵי־עַמּוֺן וַיָּשָׁב דָּוִד וְכָל־הָעָם יְרוּשָׁלִָם,CBH
2 Sam 13:1,וַיְהִי אַחֲרֵי־כֵן וּלְאַבְשָׁלוֺם בֶּן־דָּוִד אָחוֺת יָפָה וּשְׁמָהּ תָּמָר וַיֶּאֱהָבֶהָ אַמְנוֺן בֶּן־דָּוִד,CBH
2 Sam 13:2,וַיֵּצֶר לְאַמְנוֺן לְהִתְחַלּוֺת בַּעֲבוּר תָּמָר אֲחֹתוֺ כִּי בְתוּלָה הִיא וַיִּפָּלֵא בְּעֵינֵי אַמְנוֺן לַעֲשׂוֺת לָהּ מְאוּמָה,CBH
2 Sam 13:3,וּלְאַמְנוֺן רֵעַ וּשְׁמוֺ יוֺנָדָב בֶּן־שִׁמְעָה אֲחִי דָוִד וְיוֺנָדָב אִישׁ חָכָם מְאֹד,CBH
2 Sam 13:4,וַיֹּאמֶר לוֺ מַדּוּעַ אַתָּה כָּכָה דַּל בֶּן־הַמֶּלֶךְ בַּבֹּקֶר בַּבֹּקֶר הֲלוֺא תַּגִּיד לִי וַיֹּאמֶר לוֺ אַמְנוֺן אֶת־תָּמָר אֲחוֺת אַבְשָׁלֹם אָחִי אֲנִי אֹהֵב,CBH
2 Sam 13:5,וַיֹּאמֶר לוֺ יְהוֺנָדָב שְׁכַב עַל־מִשְׁכָּבְךָ וְהִתְחָל וּבָא אָבִיךָ לִרְאוֺתֶךָ וְאָמַרְתָּ אֵלָיו תָּבֹא נָא תָמָר אֲחוֺתִי וְתַבְרֵנִי לֶחֶם וְעָשְׂתָה לְעֵינַי אֶת־הַבִּרְיָה לְמַעַן אֲשֶׁר אֶרְאֶה וְאָכַלְתִּי מִיָּדָהּ,CBH
2 Sam 13:6,וַיִּשְׁכַּב אַמְנוֺן וַיִּתְחָל וַיָּבֹא הַמֶּלֶךְ לִרְאֹתוֺ וַיֹּאמֶר אַמְנוֺן אֶל־הַמֶּלֶךְ תָּבוֺא־נָא תָּמָר אֲחֹתִי וּתְלַבֵּב לְעֵינַי שְׁתֵּי לְבִבוֺת וְאֶבְרֶה מִיָּדָהּ,CBH
2 Sam 13:7,וַיִּשְׁלַח דָּוִד אֶל־תָּמָר הַבַּיְתָה לֵאמֹר לְכִי נָא בֵּית אַמְנוֺן אָחִיךְ וַעֲשִׂי־לוֺ הַבִּרְיָה,CBH
2 Sam 13:8,וַתֵּלֶךְ תָּמָר בֵּית אַמְנוֺן אָחִיהָ וְהוּא שֹׁכֵב וַתִּקַּח אֶת־הַבָּצֵק וַתָּלָ וַתְּלַבֵּב לְעֵינָיו וַתְּבַשֵּׁל אֶת־הַלְּבִבוֺת,CBH
2 Sam 13:9,וַתִּקַּח אֶת־הַמַּשְׂרֵת וַתִּצֹק לְפָנָיו וַיְמָאֵן לֶאֱכוֺל וַיֹּאמֶר אַמְנוֺן הוֺצִיאוּ כָל־אִישׁ מֵעָלַי וַיֵּצְאוּ כָל־אִישׁ מֵעָלָיו,CBH
2 Sam 13:10,וַיֹּאמֶר אַמְנוֺן אֶל־תָּמָר הָבִיאִי הַבִּרְיָה הַחֶדֶר וְאֶבְרֶה מִיָּדֵךְ וַתִּקַּח תָּמָר אֶת־הַלְּבִבוֺת אֲשֶׁר עָשָׂתָה וַתָּבֵא לְאַמְנוֺן אָחִיהָ הֶחָדְרָה,CBH
2 Sam 13:11,וַתַּגֵּשׁ אֵלָיו לֶאֱכֹל וַיַּחֲזֶק־בָּהּ וַיֹּאמֶר לָהּ בּוֺאִי שִׁכְבִי עִמִּי אֲחוֺתִי,CBH
2 Sam 13:12,וַתֹּאמֶר לוֺ אַל־אָחִי אַל־תְּעַנֵּנִי כִּי לֹא־יֵעָשֶׂה כֵן בְּיִשְׂרָאֵל אַל־תַּעֲשֵׂה אֶת־הַנְּבָלָה הַזֹּאת,CBH
2 Sam 13:13,וַאֲנִי אָנָה אוֺלִיךְ אֶת־חֶרְפָּתִי וְאַתָּה תִּהְיֶה כְּאַחַד הַנְּבָלִים בְּיִשְׂרָאֵל וְעַתָּה דַּבֶּר־נָא אֶל־הַמֶּלֶךְ כִּי לֹא יִמְנָעֵנִי מִמֶּךָּ,CBH
2 Sam 13:14,וְלֹא אָבָה לִשְׁמֹעַ בְּקוֺלָהּ וַיֶּחֱזַק מִמֶּנָּה וַיְעַנֶּהָ וַיִּשְׁכַּב אֹתָהּ,CBH
2 Sam 13:15,וַיִּשְׂנָאֶהָ אַמְנוֺן שִׂנְאָה גְּדוֺלָה מְאֹד כִּי גְדוֺלָה הַשִּׂנְאָה אֲשֶׁר שְׂנֵאָהּ מֵאַהֲבָה אֲשֶׁר אֲהֵבָהּ וַיֹּאמֶר־לָהּ אַמְנוֺן קוּמִי לֵכִי,CBH
2 Sam 13:16,וַתֹּאמֶר לוֺ אַל־אוֺדֹת הָרָעָה הַגְּדוֺלָה הַזֹּאת מֵאַחֶרֶת אֲשֶׁר־עָשִׂיתָ עִמִּי לְשַׁלְּחֵנִי וְלֹא אָבָה לִשְׁמֹעַ לָהּ,CBH
2 Sam 13:17,וַיִּקְרָא אֶת־נַעֲרוֺ מְשָׁרְתוֺ וַיֹּאמֶר שִׁלְחוּ־נָא אֶת־זֹאת מֵעָלַי הַחוּצָה וּנְעֹל הַדֶּלֶת אַחֲרֶיהָ,CBH
2 Sam 13:18,וְעָלֶיהָ כְּתֹנֶת פַּסִּים כִּי כֵן תִּלְבַּשְׁןָ בְנוֺת־הַמֶּלֶךְ הַבְּתוּלֹת מְעִילִים וַיֹּצֵא אוֺתָהּ מְשָׁרְתוֺ הַחוּץ וְנָעַל הַדֶּלֶת אַחֲרֶיהָ,CBH
2 Sam 13:19,וַתִּקַּח תָּמָר אֵפֶר עַל־רֹאשָׁהּ וּכְתֹנֶת הַפַּסִּים אֲשֶׁר עָלֶיהָ קָרָעָה וַתָּשֶׂם יָדָהּ עַל־רֹאשָׁהּ וַתֵּלֶךְ הָלוֺךְ וְזָעָקָה,CBH
2 Sam 13:20,וַיֹּאמֶר אֵלֶיהָ אַבְשָׁלוֺם אָחִיהָ הַאֲמִינוֺן אָחִיךְ הָיָה עִמָּךְ וְעַתָּה אֲחוֺתִי הַחֲרִישִׁי אָחִיךְ הוּא אַל־תָּשִׁיתִי אֶת־לִבֵּךְ לַדָּבָר הַזֶּה וַתֵּשֶׁב תָּמָר וְשֹׁמֵמָה בֵּית אַבְשָׁלוֺם אָחִיהָ,CBH
2 Sam 13:21,וְהַמֶּלֶךְ דָּוִד שָׁמַע אֵת כָּל־הַדְּבָרִים הָאֵלֶּה וַיִּחַר לוֺ מְאֹד,CBH
2 Sam 13:22,וְלֹא־דִבֶּר אַבְשָׁלוֺם עִם־אַמְנוֺן לְמֵרָע וְעַד־טוֺב כִּי־שָׂנֵא אַבְשָׁלוֺם אֶת־אַמְנוֺן עַל־דְּבַר אֲשֶׁר עִנָּה אֵת תָּמָר אֲחֹתוֺ,CBH
2 Sam 13:23,וַיְהִי לִשְׁנָתַיִם יָמִים וַיִּהְיוּ גֹזְזִים לְאַבְשָׁלוֺם בְּבַעַל חָצוֺר אֲשֶׁר עִם־אֶפְרָיִם וַיִּקְרָא אַבְשָׁלוֺם לְכָל־בְּנֵי הַמֶּלֶךְ,CBH
2 Sam 13:24,וַיָּבֹא אַבְשָׁלוֺם אֶל־הַמֶּלֶךְ וַיֹּאמֶר הִנֵּה־נָא גֹזְזִים לְעַבְדֶּךָ יֵלֶךְ־נָא הַמֶּלֶךְ וַעֲבָדָיו עִם־עַבְדֶּךָ,CBH
2 Sam 13:25,וַיֹּאמֶר הַמֶּלֶךְ אֶל־אַבְשָׁלוֺם אַל־בְּנִי אַל־נָא נֵלֵךְ כֻּלָּנוּ וְלֹא נִכְבַּד עָלֶיךָ וַיִּפְרָץ־בּוֺ וְלֹא־אָבָה לָלֶכֶת וַיְבָרֲכֵהוּ,CBH
2 Sam 13:26,וַיֹּאמֶר אַבְשָׁלוֺם וָלֹא יֵלֶךְ־נָא אִתָּנוּ אַמְנוֺן אָחִי וַיֹּאמֶר לוֺ הַמֶּלֶךְ לָמָּה יֵלֵךְ עִמָּךְ,CBH
2 Sam 13:27,וַיִּפְרָץ־בּוֺ אַבְשָׁלוֺם וַיִּשְׁלַח אִתּוֺ אֶת־אַמְנוֺן וְאֵת כָּל־בְּנֵי הַמֶּלֶךְ,CBH
2 Sam 13:28,וַיְצַו אַבְשָׁלוֺם אֶת־נְעָרָיו לֵאמֹר רְאוּ נָא כְּטוֺב לֵב־אַמְנוֺן בַּיַּיִן וְאָמַרְתִּי אֲלֵיכֶם הַכּוּ אֶת־אַמְנוֺן וַהֲמִתֶּם אֹתוֺ אַל־תִּירָאוּ הֲלוֺא כִּי אָנֹכִי צִוִּיתִי אֶתְכֶם חִזְקוּ וִהְיוּ לִבְנֵי־חָיִל,CBH
2 Sam 13:29,וַיַּעֲשׂוּ נַעֲרֵי אַבְשָׁלוֺם לְאַמְנוֺן כַּאֲשֶׁר צִוָּה אַבְשָׁלוֺם וַיָּקֻמוּ כָּל־בְּנֵי הַמֶּלֶךְ וַיִּרְכְּבוּ אִישׁ עַל־פִּרְדּוֺ וַיָּנֻסוּ,CBH
2 Sam 13:30,וַיְהִי הֵמָּה בַדֶּרֶךְ וְהַשְּׁמֻעָה בָאָה אֶל־דָּוִד לֵאמֹר הִכָּה אַבְשָׁלוֺם אֶת־כָּל־בְּנֵי הַמֶּלֶךְ וְלֹא־נוֺתַר מֵהֶם אֶחָד,CBH
2 Sam 13:31,וַיָּקָם הַמֶּלֶךְ וַיִּקְרַע אֶת־בְּגָדָיו וַיִּשְׁכַּב אָרְצָה וְכָל־עֲבָדָיו נִצָּבִים קְרֻעֵי בְגָדִים,CBH
2 Sam 13:32,וַיַּעַן יוֺנָדָב בֶּן־שִׁמְעָה אֲחִי־דָוִד וַיֹּאמֶר אַל־יֹאמַר אֲדֹנִי אֵת כָּל־הַנְּעָרִים בְּנֵי־הַמֶּלֶךְ הֵמִיתוּ כִּי־אַמְנוֺן לְבַדּוֺ מֵת כִּי־עַל־פִּי אַבְשָׁלוֺם הָיְתָה שׂוּמָה מִיּוֺם עַנֹּתוֺ אֵת תָּמָר אֲחֹתוֺ,CBH
2 Sam 13:33,וְעַתָּה אַל־יָשֵׂם אֲדֹנִי הַמֶּלֶךְ אֶל־לִבּוֺ דָּבָר לֵאמֹר כָּל־בְּנֵי הַמֶּלֶךְ מֵתוּ כִּי־אִם־אַמְנוֺן לְבַדּוֺ מֵת,CBH
2 Sam 13:34,וַיִּבְרַח אַבְשָׁלוֺם וַיִּשָּׂא הַנַּעַר הַצֹּפֶה אֶת־עֵינָיו וַיַּרְא וְהִנֵּה עַם־רַב הֹלְכִים מִדֶּרֶךְ אַחֲרָיו מִצַּד הָהָר,CBH
2 Sam 13:35,וַיֹּאמֶר יוֺנָדָב אֶל־הַמֶּלֶךְ הִנֵּה בְנֵי־הַמֶּלֶךְ בָּאוּ כִּדְבַר עַבְדְּךָ כֵּן הָיָה,CBH
2 Sam 13:36,וַיְהִי כְּכַלֹּתוֺ לְדַבֵּר וְהִנֵּה בְנֵי־הַמֶּלֶךְ בָּאוּ וַיִּשְׂאוּ קוֺלָם וַיִּבְכּוּ וְגַם־הַמֶּלֶךְ וְכָל־עֲבָדָיו בָּכוּ בְּכִי גָּדוֺל מְאֹד,CBH
2 Sam 13:37,וְאַבְשָׁלוֺם בָּרַח וַיֵּלֶךְ אֶל־תַּלְמַי בֶּן־עַמִּיהוּד מֶלֶךְ גְּשׁוּר וַיִּתְאַבֵּל עַל־בְּנוֺ כָּל־הַיָּמִים,CBH
2 Sam 13:38,וְאַבְשָׁלוֺם בָּרַח וַיֵּלֶךְ גְּשׁוּר וַיְהִי־שָׁם שָׁלֹשׁ שָׁנִים,CBH
2 Sam 13:39,וַתְּכַל דָּוִד הַמֶּלֶךְ לָצֵאת אֶל־אַבְשָׁלוֺם כִּי־נִחַם עַל־אַמְנוֺן כִּי־מֵת,CBH
2 Sam 14:1,וַיֵּדַע יוֺאָב בֶּן־צְרֻיָה כִּי־לֵב הַמֶּלֶךְ עַל־אַבְשָׁלוֺם,CBH
2 Sam 14:2,וַיִּשְׁלַח יוֺאָב תְּקוֺעָה וַיִּקַּח מִשָּׁם אִשָּׁה חֲכָמָה וַיֹּאמֶר אֵלֶיהָ הִתְאַבְּלִי־נָא וְלִבְשִׁי־נָא בִגְדֵי־אֵבֶל וְאַל־תָּסוּכִי שֶׁמֶן וְהָיִית כְּאִשָּׁה זֶה יָמִים רַבִּים מִתְאַבֶּלֶת עַל־מֵת,CBH
2 Sam 14:3,וּבָאת אֶל־הַמֶּלֶךְ וְדִבַּרְתְּ אֵלָיו כַּדָּבָר הַזֶּה וַיָּשֶׂם יוֺאָב אֶת־הַדְּבָרִים בְּפִיהָ,CBH
2 Sam 14:4,וַתֹּאמֶר הָאִשָּׁה הַתְּקֹעִית אֶל־הַמֶּלֶךְ וַתִּפֹּל עַל־אַפֶּיהָ אַרְצָה וַתִּשְׁתָּחוּ וַתֹּאמֶר הוֺשִׁעָה הַמֶּלֶךְ,CBH
2 Sam 14:5,וַיֹּאמֶר־לָהּ הַמֶּלֶךְ מַה־לָּךְ וַתֹּאמֶר אֲבָל אִשָּׁה־אַלְמָנָה אָנִי וַיָּמָת אִישִׁי,CBH
2 Sam 14:6,וּלְשִׁפְחָתְךָ שְׁנֵי בָנִים וַיִּנָּצוּ שְׁנֵיהֶם בַּשָּׂדֶה וְאֵין מַצִּיל בֵּינֵיהֶם וַיַּכּוֺ הָאֶחָד אֶת־הָאֶחָד וַיָּמֶת אֹתוֺ,CBH
2 Sam 14:7,וְהִנֵּה קָמָה כָל־הַמִּשְׁפָּחָה עַל־שִׁפְחָתֶךָ וַיֹּאמְרוּ תְּנִי אֶת־מַכֵּה אָחִיו וּנְמִתֵהוּ בְּנֶפֶשׁ אָחִיו אֲשֶׁר הָרָג וְנַשְׁמִידָה גַּם אֶת־הַיּוֺרֵשׁ וְכִבּוּ אֶת־גַּחַלְתִּי אֲשֶׁר נִשְׁאָרָה לְבִלְתִּי ִים־לְאִישִׁי שֵׁם וּשְׁאֵרִית עַל־פְּנֵי הָאֲדָמָה,CBH
2 Sam 14:8,וַיֹּאמֶר הַמֶּלֶךְ אֶל־הָאִשָּׁה לְכִי לְבֵיתֵךְ וַאֲנִי אֲצַוֶּה עָלָיִךְ,CBH
2 Sam 14:9,וַתֹּאמֶר הָאִשָּׁה הַתְּקוֺעִית אֶל־הַמֶּלֶךְ עָלַי אֲדֹנִי הַמֶּלֶךְ הֶעָוֹן וְעַל־בֵּית אָבִי וְהַמֶּלֶךְ וְכִסְאוֺ נָקִי,CBH
2 Sam 14:10,וַיֹּאמֶר הַמֶּלֶךְ הַמְדַבֵּר אֵלַיִךְ וַהֲבֵאתוֺ אֵלַי וְלֹא־יֹסִיף עוֺד לָגַעַת בָּךְ,CBH
2 Sam 14:11,וַתֹּאמֶר יִזְכָּר־נָא הַמֶּלֶךְ אֶת־יְהוָה אֱלֹהֶיךָ מֵהַרְבַּת גֹּאֵל הַדָּם לְשַׁחֵת וְלֹא יַשְׁמִידוּ אֶת־בְּנִי וַיֹּאמֶר חַי־יְהוָה אִם־יִפֹּל מִשַּׂעֲרַת בְּנֵךְ אָרְצָה,CBH
2 Sam 14:12,וַתֹּאמֶר הָאִשָּׁה תְּדַבֶּר־נָא שִׁפְחָתְךָ אֶל־אֲדֹנִי הַמֶּלֶךְ דָּבָר וַיֹּאמֶר דַּבֵּרִי,CBH
2 Sam 14:13,וַתֹּאמֶר הָאִשָּׁה וְלָמָּה חָשַׁבְתָּה כָּזֹאת עַל־עַם אֱלֹהִים וּמִדַּבֵּר הַמֶּלֶךְ הַדָּבָר הַזֶּה כְּאָשֵׁם לְבִלְתִּי הָשִׁיב הַמֶּלֶךְ אֶת־נִדְּחוֺ,CBH
2 Sam 14:14,כִּי־מוֺת נָמוּת וְכַמַּיִם הַנִּגָּרִים אַרְצָה אֲשֶׁר לֹא יֵאָסֵפוּ וְלֹא־יִשָּׂא אֱלֹהִים נֶפֶשׁ וְחָשַׁב מַחֲשָׁבוֺת לְבִלְתִּי יִדַּח מִמֶּנּוּ נִדָּח,CBH
2 Sam 14:15,וְעַתָּה אֲשֶׁר־בָּאתִי לְדַבֵּר אֶל־הַמֶּלֶךְ אֲדֹנִי אֶת־הַדָּבָר הַזֶּה כִּי יֵרְאֻנִי הָעָם וַתֹּאמֶר שִׁפְחָתְךָ אֲדַבְּרָה־נָּא אֶל־הַמֶּלֶךְ אוּלַי יַעֲשֶׂה הַמֶּלֶךְ אֶת־דְּבַר אֲמָתוֺ,CBH
2 Sam 14:16,כִּי יִשְׁמַע הַמֶּלֶךְ לְהַצִּיל אֶת־אֲמָתוֺ מִכַּף הָאִישׁ לְהַשְׁמִיד אֹתִי וְאֶת־בְּנִי יַחַד מִנַּחֲלַת אֱלֹהִים,CBH
2 Sam 14:17,וַתֹּאמֶר שִׁפְחָתְךָ יִהְיֶה־נָּא דְּבַר־אֲדֹנִי הַמֶּלֶךְ לִמְנוּחָה כִּי כְּמַלְאַךְ הָאֱלֹהִים כֵּן אֲדֹנִי הַמֶּלֶךְ לִשְׁמֹעַ הַטּוֺב וְהָרָע וַיהוָה אֱלֹהֶיךָ יְהִי עִמָּךְ,CBH
2 Sam 14:18,וַיַּעַן הַמֶּלֶךְ וַיֹּאמֶר אֶל־הָאִשָּׁה אַל־נָא תְכַחֲדִי מִמֶּנִּי דָּבָר אֲשֶׁר אָנֹכִי שֹׁאֵל אֹתָךְ וַתֹּאמֶר הָאִשָּׁה יְדַבֶּר־נָא אֲדֹנִי הַמֶּלֶךְ,CBH
2 Sam 14:19,וַיֹּאמֶר הַמֶּלֶךְ הֲיַד יוֺאָב אִתָּךְ בְּכָל־זֹאת וַתַּעַן הָאִשָּׁה וַתֹּאמֶר חֵי־נַפְשְׁךָ אֲדֹנִי הַמֶּלֶךְ אִם־אִשׁ לְהֵמִין וּלְהַשְׂמִיל מִכֹּל אֲשֶׁר־דִּבֶּר אֲדֹנִי הַמֶּלֶךְ כִּי־עַבְדְּךָ יוֺאָב הוּא צִוָּנִי וְהוּא שָׂם בְּפִי שִׁפְחָתְךָ אֵת כָּל־הַדְּבָרִים הָאֵלֶּה,CBH
2 Sam 14:20,לְבַעֲבוּר סַבֵּב אֶת־פְּנֵי הַדָּבָר עָשָׂה עַבְדְּךָ יוֺאָב אֶת־הַדָּבָר הַזֶּה וַאדֹנִי חָכָם כְּחָכְמַת מַלְאַךְ הָאֱלֹהִים לָדַעַת אֶת־כָּל־אֲשֶׁר בָּאָרֶץ,CBH
2 Sam 14:21,וַיֹּאמֶר הַמֶּלֶךְ אֶל־יוֺאָב הִנֵּה־נָא עָשִׂיתִי אֶת־הַדָּבָר הַזֶּה וְלֵךְ הָשֵׁב אֶת־הַנַּעַר אֶת־אַבְשָׁלוֺם,CBH
2 Sam 14:22,וַיִּפֹּל יוֺאָב אֶל־פָּנָיו אַרְצָה וַיִּשְׁתַּחוּ וַיְבָרֶךְ אֶת־הַמֶּלֶךְ וַיֹּאמֶר יוֺאָב הַיּוֺם יָדַע עַבְדְּךָ כִּי־מָצָאתִי חֵן בְּעֵינֶיךָ אֲדֹנִי הַמֶּלֶךְ אֲשֶׁר־עָשָׂה הַמֶּלֶךְ אֶת־דְּבַר עַבְדֶּךָ,CBH
2 Sam 14:23,וַיָּקָם יוֺאָב וַיֵּלֶךְ גְּשׁוּרָה וַיָּבֵא אֶת־אַבְשָׁלוֺם יְרוּשָׁלִָם,CBH
2 Sam 14:24,וַיֹּאמֶר הַמֶּלֶךְ יִסֹּב אֶל־בֵּיתוֺ וּפָנַי לֹא יִרְאֶה וַיִּסֹּב אַבְשָׁלוֺם אֶל־בֵּיתוֺ וּפְנֵי הַמֶּלֶךְ לֹא רָאָה,CBH
2 Sam 14:25,וּכְאַבְשָׁלוֺם לֹא־הָיָה אִישׁ־יָפֶה בְּכָל־יִשְׂרָאֵל לְהַלֵּל מְאֹד מִכַּף רַגְלוֺ וְעַד קָדְקֳדוֺ לֹא־הָיָה בוֺ מוּם,CBH
2 Sam 14:26,וּבְגַלְּחוֺ אֶת־רֹאשׁוֺ וְהָיָה מִקֵּץ יָמִים לַיָּמִים אֲשֶׁר יְגַלֵּחַ כִּי־כָבֵד עָלָיו וְגִלְּחוֺ וְשָׁקַל אֶת־שְׂעַר רֹאשׁוֺ מָאתַיִם שְׁקָלִים בְּאֶבֶן הַמֶּלֶךְ,CBH
2 Sam 14:27,וַיִּוָּלְדוּ לְאַבְשָׁלוֺם שְׁלוֺשָׁה בָנִים וּבַת אַחַת וּשְׁמָהּ תָּמָר הִיא הָיְתָה אִשָּׁה יְפַת מַרְאֶה,CBH
2 Sam 14:28,וַיֵּשֶׁב אַבְשָׁלוֺם בִּירוּשָׁלִַם שְׁנָתַיִם יָמִים וּפְנֵי הַמֶּלֶךְ לֹא רָאָה,CBH
2 Sam 14:29,וַיִּשְׁלַח אַבְשָׁלוֺם אֶל־יוֺאָב לִשְׁלֹחַ אֹתוֺ אֶל־הַמֶּלֶךְ וְלֹא אָבָה לָבוֺא אֵלָיו וַיִּשְׁלַח עוֺד שֵׁנִית וְלֹא אָבָה לָבוֺא,CBH
2 Sam 14:30,וַיֹּאמֶר אֶל־עֲבָדָיו רְאוּ חֶלְקַת יוֺאָב אֶל־יָדִי וְלוֺ־שָׁם שְׂעֹרִים לְכוּ וְהַצִּיתוּהָ בָאֵשׁ וַיַּצִּתוּ עַבְדֵי אַבְשָׁלוֺם אֶת־הַחֶלְקָה בָּאֵשׁ,CBH
2 Sam 14:31,וַיָּקָם יוֺאָב וַיָּבֹא אֶל־אַבְשָׁלוֺם הַבָּיְתָה וַיֹּאמֶר אֵלָיו לָמָּה הִצִּיתוּ עֲבָדֶךָ אֶת־הַחֶלְקָה אֲשֶׁר־לִי בָּאֵשׁ,CBH
2 Sam 14:32,וַיֹּאמֶר אַבְשָׁלוֺם אֶל־יוֺאָב הִנֵּה שָׁלַחְתִּי אֵלֶיךָ לֵאמֹר בֹּא הֵנָּה וְאֶשְׁלְחָה אֹתְךָ אֶל־הַמֶּלֶךְ לֵאמֹר לָמָּה בָּאתִי מִגְּשׁוּר טוֺב לִי עֹד אֲנִי־שָׁם וְעַתָּה אֶרְאֶה פְּנֵי הַמֶּלֶךְ וְאִם־יֶשׁ־בִּי עָוֹן וֶהֱמִתָנִי,CBH
2 Sam 14:33,וַיָּבֹא יוֺאָב אֶל־הַמֶּלֶךְ וַיַּגֶּד־לוֺ וַיִּקְרָא אֶל־אַבְשָׁלוֺם וַיָּבֹא אֶל־הַמֶּלֶךְ וַיִּשְׁתַּחוּ לוֺ עַל־אַפָּיו אַרְצָה לִפְנֵי הַמֶּלֶךְ וַיִּשַּׁק הַמֶּלֶךְ לְאַבְשָׁלוֺם,CBH
2 Sam 15:1,וַיְהִי מֵאַחֲרֵי כֵן וַיַּעַשׂ לוֺ אַבְשָׁלוֺם מֶרְכָּבָה וְסֻסִים וַחֲמִשִּׁים אִישׁ רָצִים לְפָנָיו,CBH
2 Sam 15:2,וְהִשְׁכִּים אַבְשָׁלוֺם וְעָמַד עַל־יַד דֶּרֶךְ הַשָּׁעַר וַיְהִי כָּל־הָאִישׁ אֲשֶׁר־יִהְיֶה־לּוֺ־רִיב לָבוֺא אֶל־הַמֶּלֶךְ לַמִּשְׁפָּט וַיִּקְרָא אַבְשָׁלוֺם אֵלָיו וַיֹּאמֶר אֵי־מִזֶּה עִיר אַתָּה וַיֹּאמֶר מֵאַחַד שִׁבְטֵי־יִשְׂרָאֵל עַבְדֶּךָ,CBH
2 Sam 15:3,וַיֹּאמֶר אֵלָיו אַבְשָׁלוֺם רְאֵה דְבָרֶךָ טוֺבִים וּנְכֹחִים וְשֹׁמֵעַ אֵין־לְךָ מֵאֵת הַמֶּלֶךְ,CBH
2 Sam 15:4,וַיֹּאמֶר אַבְשָׁלוֺם מִי־יְשִׂמֵנִי שֹׁפֵט בָּאָרֶץ וְעָלַי יָבוֺא כָּל־אִישׁ אֲשֶׁר־יִהְיֶה־לּוֺ־רִיב וּמִשְׁפָּט וְהִצְדַּקְתִּיו,CBH
2 Sam 15:5,וְהָיָה בִּקְרָב־אִישׁ לְהִשְׁתַּחֲוֹת לוֺ וְשָׁלַח אֶת־יָדוֺ וְהֶחֱזִיק לוֺ וְנָשַׁק לוֺ,CBH
2 Sam 15:6,וַיַּעַשׂ אַבְשָׁלוֺם כַּדָּבָר הַזֶּה לְכָל־יִשְׂרָאֵל אֲשֶׁר־יָבֹאוּ לַמִּשְׁפָּט אֶל־הַמֶּלֶךְ וַיְגַנֵּב אַבְשָׁלוֺם אֶת־לֵב אַנְשֵׁי יִשְׂרָאֵל,CBH
2 Sam 15:7,וַיְהִי מִקֵּץ אַרְבָּעִים שָׁנָה וַיֹּאמֶר אַבְשָׁלוֺם אֶל־הַמֶּלֶךְ אֵלֲכָה נָּא וַאֲשַׁלֵּם אֶת־נִדְרִי אֲשֶׁר־נָדַרְתִּי לַיהוָה בְּחֶבְרוֺן,CBH
2 Sam 15:8,כִּי־נֵדֶר נָדַר עַבְדְּךָ בְּשִׁבְתִּי בִגְשׁוּר בַּאֲרָם לֵאמֹר אִם־יָוֺב יְשִׁיבֵנִי יְהוָה יְרוּשָׁלִַם וְעָבַדְתִּי אֶת־יְהוָה,CBH
2 Sam 15:9,וַיֹּאמֶר־לוֺ הַמֶּלֶךְ לֵךְ בְּשָׁלוֺם וַיָּקָם וַיֵּלֶךְ חֶבְרוֺנָה,CBH
2 Sam 15:10,וַיִּשְׁלַח אַבְשָׁלוֺם מְרַגְּלִים בְּכָל־שִׁבְטֵי יִשְׂרָאֵל לֵאמֹר כְּשָׁמְעֲכֶם אֶת־קוֺל הַשֹּׁפָר וַאֲמַרְתֶּם מָלַךְ אַבְשָׁלוֺם בְּחֶבְרוֺן,CBH
2 Sam 15:11,וְאֶת־אַבְשָׁלוֺם הָלְכוּ מָאתַיִם אִישׁ מִירוּשָׁלִַם קְרֻאִים וְהֹלְכִים לְתֻמָּם וְלֹא יָדְעוּ כָּל־דָּבָר,CBH
2 Sam 15:12,וַיִּשְׁלַח אַבְשָׁלוֺם אֶת־אֲחִיתֹפֶל הַגִּילֹנִי יוֺעֵץ דָּוִד מֵעִירוֺ מִגִּלֹה בְּזָבְחוֺ אֶת־הַזְּבָחִים וַיְהִי הַקֶּשֶׁר אַמִּץ וְהָעָם הוֺלֵךְ וָרָב אֶת־אַבְשָׁלוֺם,CBH
2 Sam 15:13,וַיָּבֹא הַמַּגִּיד אֶל־דָּוִד לֵאמֹר הָיָה לֶב־אִישׁ יִשְׂרָאֵל אַחֲרֵי אַבְשָׁלוֺם,CBH
2 Sam 15:14,וַיֹּאמֶר דָּוִד לְכָל־עֲבָדָיו אֲשֶׁר־אִתּוֺ בִירוּשָׁלִַם קוּמוּ וְנִבְרָחָה כִּי לֹא־תִהְיֶה־לָּנוּ פְלֵיטָה מִפְּנֵי אַבְשָׁלוֺם מַהֲרוּ לָלֶכֶת פֶּן־יְמַהֵר וְהִשִּׂגָנוּ וְהִדִּיחַ עָלֵינוּ אֶת־הָרָעָה וְהִכָּה הָעִיר לְפִי־חָרֶב,CBH
2 Sam 15:15,וַיֹּאמְרוּ עַבְדֵי־הַמֶּלֶךְ אֶל־הַמֶּלֶךְ כְּכֹל אֲשֶׁר־יִבְחַר אֲדֹנִי הַמֶּלֶךְ הִנֵּה עֲבָדֶיךָ,CBH
2 Sam 15:16,וַיֵּצֵא הַמֶּלֶךְ וְכָל־בֵּיתוֺ בְּרַגְלָיו וַיַּעֲזֹב הַמֶּלֶךְ אֵת עֶשֶׂר נָשִׁים פִּלַגְשִׁים לִשְׁמֹר הַבָּיִת,CBH
2 Sam 15:17,וַיֵּצֵא הַמֶּלֶךְ וְכָל־הָעָם בְּרַגְלָיו וַיַּעַמְדוּ בֵּית הַמֶּרְחָק,CBH
2 Sam 15:18,וְכָל־עֲבָדָיו עֹבְרִים עַל־יָדוֺ וְכָל־הַכְּרֵתִי וְכָל־הַפְּלֵתִי וְכָל־הַגִּתִּים שֵׁשׁ־מֵאוֺת אִישׁ אֲשֶׁר־בָּאוּ בְרַגְלוֺ מִגַּת עֹבְרִים עַל־פְּנֵי הַמֶּלֶךְ,CBH
2 Sam 15:19,וַיֹּאמֶר הַמֶּלֶךְ אֶל־אִתַּי הַגִּתִּי לָמָּה תֵלֵךְ גַּם־אַתָּה אִתָּנוּ שׁוּב וְשֵׁב עִם־הַמֶּלֶךְ כִּי־נָכְרִי אַתָּה וְגַם־גֹּלֶה אַתָּה לִמְקוֺמֶךָ,CBH
2 Sam 15:20,תְּמוֺל בּוֺאֶךָ וְהַיּוֺם אֲנִיעֲךָ עִמָּנוּ לָלֶכֶת וַאֲנִי הוֺלֵךְ עַל אֲשֶׁר־אֲנִי הוֺלֵךְ שׁוּב וְהָשֵׁב אֶת־אַחֶיךָ עִמָּךְ חֶסֶד וֶאֱמֶת,CBH
2 Sam 15:21,וַיַּעַן אִתַּי אֶת־הַמֶּלֶךְ וַיֹּאמַר חַי־יְהוָה וְחֵי אֲדֹנִי הַמֶּלֶךְ כִּי אִם־בִּמְקוֺם אֲשֶׁר יִהְיֶה־שָּׁם אֲדֹנִי הַמֶּלֶךְ אִם־לְמָוֶת אִם־לְחַיִּים כִּי־שָׁם יִהְיֶה עַבְדֶּךָ,CBH
2 Sam 15:22,וַיֹּאמֶר דָּוִד אֶל־אִתַּי לֵךְ וַעֲבֹר וַיַּעֲבֹר אִתַּי הַגִּתִּי וְכָל־אֲנָשָׁיו וְכָל־הַטַּף אֲשֶׁר אִתּוֺ,CBH
2 Sam 15:23,וְכָל־הָאָרֶץ בּוֺכִים קוֺל גָּדוֺל וְכָל־הָעָם עֹבְרִים וְהַמֶּלֶךְ עֹבֵר בְּנַחַל קִדְרוֺן וְכָל־הָעָם עֹבְרִים עַל־פְּנֵי־דֶרֶךְ אֶת־הַמִּדְבָּר,CBH
2 Sam 15:24,וְהִנֵּה גַם־צָדוֺק וְכָל־הַלְוִיִּם אִתּוֺ נֹשְׂאִים אֶת־אֲרוֺן בְּרִית הָאֱלֹהִים וַיַּצִּקוּ אֶת־אֲרוֺן הָאֱלֹהִים וַיַּעַל אֶבְיָתָר עַד־תֹּם כָּל־הָעָם לַעֲבוֺר מִן־הָעִיר,CBH
2 Sam 15:25,וַיֹּאמֶר הַמֶּלֶךְ לְצָדוֺק הָשֵׁב אֶת־אֲרוֺן הָאֱלֹהִים הָעִיר אִם־אֶמְצָא חֵן בְּעֵינֵי יְהוָה וֶהֱשִׁבַנִי וְהִרְאַנִי אֹתוֺ וְאֶת־נָוֵהוּ,CBH
2 Sam 15:26,וְאִם כֹּה יֹאמַר לֹא חָפַצְתִּי בָּךְ הִנְנִי יַעֲשֶׂה־לִּי כַּאֲשֶׁר טוֺב בְּעֵינָיו,CBH
2 Sam 15:27,וַיֹּאמֶר הַמֶּלֶךְ אֶל־צָדוֺק הַכֹּהֵן הֲרוֺאֶה אַתָּה שֻׁבָה הָעִיר בְּשָׁלוֺם וַאֲחִימַעַץ בִּנְךָ וִיהוֺנָתָן בֶּן־אֶבְיָתָר שְׁנֵי בְנֵיכֶם אִתְּכֶם,CBH
2 Sam 15:28,רְאוּ אָנֹכִי מִתְמַהְמֵהַּ בְּעַרְבוֺת הַמִּדְבָּר עַד בּוֺא דָבָר מֵעִמָּכֶם לְהַגִּיד לִי,CBH
2 Sam 15:29,וַיָּשֶׁב צָדוֺק וְאֶבְיָתָר אֶת־אֲרוֺן הָאֱלֹהִים יְרוּשָׁלִָם וַיֵּשְׁבוּ שָׁם,CBH
2 Sam 15:30,וְדָוִד עֹלֶה בְמַעֲלֵה הַזֵּיתִים עֹלֶה וּבוֺכֶה וְרֹאשׁ לוֺ חָפוּי וְהוּא הֹלֵךְ יָחֵף וְכָל־הָעָם אֲשֶׁר־אִתּוֺ חָפוּ אִישׁ רֹאשׁוֺ וְעָלוּ עָלֹה וּבָכֹה,CBH
2 Sam 15:31,וְדָוִד הִגִּיד לֵאמֹר אֲחִיתֹפֶל בַּקֹּשְׁרִים עִם־אַבְשָׁלוֺם וַיֹּאמֶר דָּוִד סַכֶּל־נָא אֶת־עֲצַת אֲחִיתֹפֶל יְהוָה,CBH
2 Sam 15:32,וַיְהִי דָוִד בָּא עַד־הָרֹאשׁ אֲשֶׁר־יִשְׁתַּחֲוֶה שָׁם לֵאלֹהִים וְהִנֵּה לִקְרָאתוֺ חוּשַׁי הָאַרְכִּי קָרוּעַ כֻּתָּנְתּוֺ וַאֲדָמָה עַל־רֹאשׁוֺ,CBH
2 Sam 15:33,וַיֹּאמֶר לוֺ דָּוִד אִם עָבַרְתָּ אִתִּי וְהָיִתָ עָלַי לְמַשָּׂא,CBH
2 Sam 15:34,וְאִם־הָעִיר תָּשׁוּב וְאָמַרְתָּ לְאַבְשָׁלוֺם עַבְדְּךָ אֲנִי הַמֶּלֶךְ אֶהְיֶה עֶבֶד אָבִיךָ וַאֲנִי מֵאָז וְעַתָּה וַאֲנִי עַבְדֶּךָ וְהֵפַרְתָּה לִי אֵת עֲצַת אֲחִיתֹפֶל,CBH
2 Sam 15:35,וַהֲלוֺא עִמְּךָ שָׁם צָדוֺק וְאֶבְיָתָר הַכֹּהֲנִים וְהָיָה כָּל־הַדָּבָר אֲשֶׁר תִּשְׁמַע מִבֵּית הַמֶּלֶךְ תַּגִּיד לְצָדוֺק וּלְאֶבְיָתָר הַכֹּהֲנִים,CBH
2 Sam 15:36,הִנֵּה־שָׁם עִמָּם שְׁנֵי בְנֵיהֶם אֲחִימַעַץ לְצָדוֺק וִיהוֺנָתָן לְאֶבְיָתָר וּשְׁלַחְתֶּם בְּיָדָם אֵלַי כָּל־דָּבָר אֲשֶׁר תִּשְׁמָעוּ,CBH
2 Sam 15:37,וַיָּבֹא חוּשַׁי רֵעֶה דָוִד הָעִיר וְאַבְשָׁלֹם יָבֹא יְרוּשָׁלִָם,CBH
2 Sam 16:1,וְדָוִד עָבַר מְעַט מֵהָרֹאשׁ וְהִנֵּה צִיבָא נַעַר מְפִי־בֹשֶׁת לִקְרָאתוֺ וְצֶמֶד חֲמֹרִים חֲבֻשִׁים וַעֲלֵיהֶם מָאתַיִם לֶחֶם וּמֵאָה צִמּוּקִים וּמֵאָה קַיִץ וְנֵבֶל יָיִן,CBH
2 Sam 16:2,וַיֹּאמֶר הַמֶּלֶךְ אֶל־צִיבָא מָה־אֵלֶּה לָּךְ וַיֹּאמֶר צִיבָא הַחֲמוֺרִים לְבֵית־הַמֶּלֶךְ לִרְכֹּב וְהַלֶּחֶם וְהַקַּיִץ לֶאֱכוֺל הַנְּעָרִים וְהַיַּיִן לִשְׁתּוֺת הַיָּעֵף בַּמִּדְבָּר,CBH
2 Sam 16:3,וַיֹּאמֶר הַמֶּלֶךְ וְאַיֵּה בֶּן־אֲדֹנֶיךָ וַיֹּאמֶר צִיבָא אֶל־הַמֶּלֶךְ הִנֵּה יוֺשֵׁב בִּירוּשָׁלִַם כִּי אָמַר הַיּוֺם יָשִׁיבוּ לִי בֵּית יִשְׂרָאֵל אֵת מַמְלְכוּת אָבִי,CBH
2 Sam 16:4,וַיֹּאמֶר הַמֶּלֶךְ לְצִבָא הִנֵּה לְךָ כֹּל אֲשֶׁר לִמְפִי־בֹשֶׁת וַיֹּאמֶר צִיבָא הִשְׁתַּחֲוֵיתִי אֶמְצָא־חֵן בְּעֵינֶיךָ אֲדֹנִי הַמֶּלֶךְ,CBH
2 Sam 16:5,וּבָא הַמֶּלֶךְ דָּוִד עַד־בַּחוּרִים וְהִנֵּה מִשָּׁם אִישׁ יוֺצֵא מִמִּשְׁפַּחַת בֵּית־שָׁאוּל וּשְׁמוֺ שִׁמְעִי בֶן־גֵּרָא יֹצֵא יָצוֺא וּמְקַלֵּל,CBH
2 Sam 16:6,וַיְסַקֵּל בָּאֲבָנִים אֶת־דָּוִד וְאֶת־כָּל־עַבְדֵי הַמֶּלֶךְ דָּוִד וְכָל־הָעָם וְכָל־הַגִּבֹּרִים מִימִינוֺ וּמִשְּׂמֹאלוֺ,CBH
2 Sam 16:7,וְכֹה־אָמַר שִׁמְעִי בְּקַלְלוֺ צֵא צֵא אִישׁ הַדָּמִים וְאִישׁ הַבְּלִיָּעַל,CBH
2 Sam 16:8,הֵשִׁיב עָלֶיךָ יְהוָה כֹּל דְּמֵי בֵית־שָׁאוּל אֲשֶׁר מָלַכְתָּ תַּחְתָּיו וַיִּתֵּן יְהוָה אֶת־הַמְּלוּכָה בְּיַד אַבְשָׁלוֺם בְּנֶךָ וְהִנְּךָ בְּרָעָתֶךָ כִּי אִישׁ דָּמִים אָתָּה,CBH
2 Sam 16:9,וַיֹּאמֶר אֲבִישַׁי בֶּן־צְרוּיָה אֶל־הַמֶּלֶךְ לָמָּה יְקַלֵּל הַכֶּלֶב הַמֵּת הַזֶּה אֶת־אֲדֹנִי הַמֶּלֶךְ אֶעְבְּרָה־נָּא וְאָסִירָה אֶת־רֹאשׁוֺ,CBH
2 Sam 16:10,וַיֹּאמֶר הַמֶּלֶךְ מַה־לִּי וְלָכֶם בְּנֵי צְרֻיָה כֹּה יְקַלֵּל כִּי יְהוָה אָמַר לוֺ קַלֵּל אֶת־דָּוִד וּמִי יֹאמַר מַדּוּעַ עָשִׂיתָה כֵּן,CBH
2 Sam 16:11,וַיֹּאמֶר דָּוִד אֶל־אֲבִישַׁי וְאֶל־כָּל־עֲבָדָיו הִנֵּה בְנִי אֲשֶׁר־יָצָא מִמֵּעַי מְבַקֵּשׁ אֶת־נַפְשִׁי וְאַף כִּי־עַתָּה בֶּן־הַיְמִינִי הַנִּחוּ לוֺ וִיקַלֵּל כִּי אָמַר־לוֺ יְהוָה,CBH
2 Sam 16:12,אוּלַי יִרְאֶה יְהוָה בְּעֵינִי וְהֵשִׁיב יְהוָה לִי טוֺבָה תַּחַת קִלְלָתוֺ הַיּוֺם הַזֶּה,CBH
2 Sam 16:13,וַיֵּלֶךְ דָּוִד וַאֲנָשָׁיו בַּדָּרֶךְ וְשִׁמְעִי הֹלֵךְ בְּצֵלַע הָהָר לְעֻמָּתוֺ הָלוֺךְ וַיְקַלֵּל וַיְסַקֵּל בָּאֲבָנִים לְעֻמָּתוֺ וְעִפַּר בֶּעָפָר,CBH
2 Sam 16:14,וַיָּבֹא הַמֶּלֶךְ וְכָל־הָעָם אֲשֶׁר־אִתּוֺ עֲיֵפִים וַיִּנָּפֵשׁ שָׁם,CBH
2 Sam 16:15,וְאַבְשָׁלוֺם וְכָל־הָעָם אִישׁ יִשְׂרָאֵל בָּאוּ יְרוּשָׁלִָם וַאֲחִיתֹפֶל אִתּוֺ,CBH
2 Sam 16:16,וַיְהִי כַּאֲשֶׁר־בָּא חוּשַׁי הָאַרְכִּי רֵעֶה דָוִד אֶל־אַבְשָׁלוֺם וַיֹּאמֶר חוּשַׁי אֶל־אַבְשָׁלֹם יְחִי הַמֶּלֶךְ יְחִי הַמֶּלֶךְ,CBH
2 Sam 16:17,וַיֹּאמֶר אַבְשָׁלוֺם אֶל־חוּשַׁי זֶה חַסְדְּךָ אֶת־רֵעֶךָ לָמָּה לֹא־הָלַכְתָּ אֶת־רֵעֶךָ,CBH
2 Sam 16:18,וַיֹּאמֶר חוּשַׁי אֶל־אַבְשָׁלֹם לֹא כִּי אֲשֶׁר בָּחַר יְהוָה וְהָעָם הַזֶּה וְכָל־אִישׁ יִשְׂרָאֵל לוֺ אֶהְיֶה וְאִתּוֺ אֵשֵׁב,CBH
2 Sam 16:19,וְהַשֵּׁנִית לְמִי אֲנִי אֶעֱבֹד הֲלוֺא לִפְנֵי בְנוֺ כַּאֲשֶׁר עָבַדְתִּי לִפְנֵי אָבִיךָ כֵּן אֶהְיֶה לִפָנֶיךָ,CBH
2 Sam 16:20,וַיֹּאמֶר אַבְשָׁלוֺם אֶל־אֲחִיתֹפֶל הָבוּ לָכֶם עֵצָה מַה־נַּעֲשֶׂה,CBH
2 Sam 16:21,וַיֹּאמֶר אֲחִיתֹפֶל אֶל־אַבְשָׁלֹם בּוֺא אֶל־פִּלַגְשֵׁי אָבִיךָ אֲשֶׁר הִנִּיחַ לִשְׁמוֺר הַבָּיִת וְשָׁמַע כָּל־יִשְׂרָאֵל כִּי־נִבְאַשְׁתָּ אֶת־אָבִיךָ וְחָזְקוּ יְדֵי כָּל־אֲשֶׁר אִתָּךְ,CBH
2 Sam 16:22,וַיַּטּוּ לְאַבְשָׁלוֺם הָאֹהֶל עַל־הַגָּג וַיָּבֹא אַבְשָׁלוֺם אֶל־פִּלַגְשֵׁי אָבִיו לְעֵינֵי כָּל־יִשְׂרָאֵל,CBH
2 Sam 16:23,וַעֲצַת אֲחִיתֹפֶל אֲשֶׁר יָעַץ בַּיָּמִים הָהֵם כַּאֲשֶׁר יִשְׁאַל־אִי בִּדְבַר הָאֱלֹהִים כֵּן כָּל־עֲצַת אֲחִיתֹפֶל גַּם־לְדָוִד גַּם לְאַבְשָׁלֹם,CBH
2 Sam 17:1,וַיֹּאמֶר אֲחִיתֹפֶל אֶל־אַבְשָׁלֹם אֶבְחֲרָה נָּא שְׁנֵים־עָשָׂר אֶלֶף אִישׁ וְאָקוּמָה וְאֶרְדְּפָה אַחֲרֵי־דָוִד הַלָּיְלָה,CBH
2 Sam 17:2,וְאָבוֺא עָלָיו וְהוּא יָגֵעַ וּרְפֵה יָדַיִם וְהַחֲרַדְתִּי אֹתוֺ וְנָס כָּל־הָעָם אֲשֶׁר־אִתּוֺ וְהִכֵּיתִי אֶת־הַמֶּלֶךְ לְבַדּוֺ,CBH
2 Sam 17:3,וְאָשִׁיבָה כָל־הָעָם אֵלֶיךָ כְּשׁוּב הַכֹּל הָאִישׁ אֲשֶׁר אַתָּה מְבַקֵּשׁ כָּל־הָעָם יִהְיֶה שָׁלוֺם,CBH
2 Sam 17:4,וַיִּישַׁר הַדָּבָר בְּעֵינֵי אַבְשָׁלֹם וּבְעֵינֵי כָּל־זִקְנֵי יִשְׂרָאֵל,CBH
2 Sam 17:5,וַיֹּאמֶר אַבְשָׁלוֺם קְרָא נָא גַּם לְחוּשַׁי הָאַרְכִּי וְנִשְׁמְעָה מַה־בְּפִיו גַּם־הוּא,CBH
2 Sam 17:6,וַיָּבֹא חוּשַׁי אֶל־אַבְשָׁלוֺם וַיֹּאמֶר אַבְשָׁלוֺם אֵלָיו לֵאמֹר כַּדָּבָר הַזֶּה דִּבֶּר אֲחִיתֹפֶל הֲנַעֲשֶׂה אֶת־דְּבָרוֺ אִם־אַיִן אַתָּה דַבֵּר,CBH
2 Sam 17:7,וַיֹּאמֶר חוּשַׁי אֶל־אַבְשָׁלוֺם לֹא־טוֺבָה הָעֵצָה אֲשֶׁר־יָעַץ אֲחִיתֹפֶל בַּפַּעַם הַזֹּאת,CBH
2 Sam 17:8,וַיֹּאמֶר חוּשַׁי אַתָּה יָדַעְתָּ אֶת־אָבִיךָ וְאֶת־אֲנָשָׁיו כִּי גִבֹּרִים הֵמָּה וּמָרֵי נֶפֶשׁ הֵמָּה כְּדֹב שַׁכּוּל בַּשָּׂדֶה וְאָבִיךָ אִישׁ מִלְחָמָה וְלֹא יָלִין אֶת־הָעָם,CBH
2 Sam 17:9,הִנֵּה עַתָּה הוּא־נֶחְבָּא בְּאַחַת הַפְּחָתִים אוֺ בְּאַחַד הַמְּקוֺמֹת וְהָיָה כִּנְפֹל בָּהֶם בַּתְּחִלָּה וְשָׁמַע הַשֹּׁמֵעַ וְאָמַר הָיְתָה מַגֵּפָה בָּעָם אֲשֶׁר אַחֲרֵי אַבְשָׁלֹם,CBH
2 Sam 17:10,וְהוּא גַם־בֶּן־חַיִל אֲשֶׁר לִבּוֺ כְּלֵב הָאַרְיֵה הִמֵּס יִמָּס כִּי־יֹדֵעַ כָּל־יִשְׂרָאֵל כִּי־גִבּוֺר אָבִיךָ וּבְנֵי־חַיִל אֲשֶׁר אִתּוֺ,CBH
2 Sam 17:11,כִּי יָעַצְתִּי הֵאָסֹף יֵאָסֵף עָלֶיךָ כָל־יִשְׂרָאֵל מִדָּן וְעַד־בְּאֵר שֶׁבַע כַּחוֺל אֲשֶׁר־עַל־הַיָּם לָרֹב וּפָנֶיךָ הֹלְכִים בַּקְרָב,CBH
2 Sam 17:12,וּבָאנוּ אֵלָיו בְּאַחַד הַמְּקוֺמֹת אֲשֶׁר נִמְצָא שָׁם וְנַחְנוּ עָלָיו כַּאֲשֶׁר יִפֹּל הַטַּל עַל־הָאֲדָמָה וְלֹא־נוֺתַר בּוֺ וּבְכָל־הָאֲנָשִׁים אֲשֶׁר־אִתּוֺ גַּם־אֶחָד,CBH
2 Sam 17:13,וְאִם־אֶל־עִיר יֵאָסֵף וְהִשִּׂיאוּ כָל־יִשְׂרָאֵל אֶל־הָעִיר הַהִיא חֲבָלִים וְסָחַבְנוּ אֹתוֺ עַד־הַנַּחַל עַד אֲשֶׁר־לֹא־נִמְצָא שָׁם גַּם־צְרוֺר,CBH
2 Sam 17:14,וַיֹּאמֶר אַבְשָׁלוֺם וְכָל־אִישׁ יִשְׂרָאֵל טוֺבָה עֲצַת חוּשַׁי הָאַרְכִּי מֵעֲצַת אֲחִיתֹפֶל וַיהוָה צִוָּה לְהָפֵר אֶת־עֲצַת אֲחִיתֹפֶל הַטּוֺבָה לְבַעֲבוּר הָבִיא יְהוָה אֶל־אַבְשָׁלוֺם אֶת־הָרָעָה,CBH
2 Sam 17:15,וַיֹּאמֶר חוּשַׁי אֶל־צָדוֺק וְאֶל־אֶבְיָתָר הַכֹּהֲנִים כָּזֹאת וְכָזֹאת יָעַץ אֲחִיתֹפֶל אֶת־אַבְשָׁלֹם וְאֵת זִקְנֵי יִשְׂרָאֵל וְכָזֹאת וְכָזֹאת יָעַצְתִּי אָנִי,CBH
2 Sam 17:16,וְעַתָּה שִׁלְחוּ מְהֵרָה וְהַגִּידוּ לְדָוִד לֵאמֹר אַל־תָּלֶן הַלַּיְלָה בְּעַרְבוֺת הַמִּדְבָּר וְגַם עָבוֺר תַּעֲבוֺר פֶּן יְבֻלַּע לַמֶּלֶךְ וּלְכָל־הָעָם אֲשֶׁר אִתּוֺ,CBH
2 Sam 17:17,וִיהוֺנָתָן וַאֲחִימַעַץ עֹמְדִים בְּעֵין־רֹגֵל וְהָלְכָה הַשִּׁפְחָה וְהִגִּידָה לָהֶם וְהֵם יֵלְכוּ וְהִגִּידוּ לַמֶּלֶךְ דָּוִד כִּי לֹא יוּכְלוּ לְהֵרָאוֺת לָבוֺא הָעִירָה,CBH
2 Sam 17:18,וַיַּרְא אֹתָם נַעַר וַיַּגֵּד לְאַבְשָׁלֹם וַיֵּלְכוּ שְׁנֵיהֶם מְהֵרָה וַיָּבֹאוּ אֶל־בֵּית־אִישׁ בְּבַחוּרִים וְלוֺ בְאֵר בַּחֲצֵרוֺ וַיֵּרְדוּ שָׁם,CBH
2 Sam 17:19,וַתִּקַּח הָאִשָּׁה וַתִּפְרֹשׂ אֶת־הַמָּסָךְ עַל־פְּנֵי הַבְּאֵר וַתִּשְׁטַח עָלָיו הָרִפוֺת וְלֹא נוֺדַע דָּבָר,CBH
2 Sam 17:20,וַיָּבֹאוּ עַבְדֵי אַבְשָׁלוֺם אֶל־הָאִשָּׁה הַבַּיְתָה וַיֹּאמְרוּ אַיֵּה אֲחִימַעַץ וִיהוֺנָתָן וַתֹּאמֶר לָהֶם הָאִשָּׁה עָבְרוּ מִיכַל הַמָּיִם וַיְבַקְשׁוּ וְלֹא מָצָאוּ וַיָּשֻׁבוּ יְרוּשָׁלִָם,CBH
2 Sam 17:21,וַיְהִי אַחֲרֵי לֶכְתָּם וַיַּעֲלוּ מֵהַבְּאֵר וַיֵּלְכוּ וַיַּגִּדוּ לַמֶּלֶךְ דָּוִד וַיֹּאמְרוּ אֶל־דָּוִד קוּמוּ וְעִבְרוּ מְהֵרָה אֶת־הַמַּיִם כִּי־כָכָה יָעַץ עֲלֵיכֶם אֲחִיתֹפֶל,CBH
2 Sam 17:22,וַיָּקָם דָּוִד וְכָל־הָעָם אֲשֶׁר אִתּוֺ וַיַּעַבְרוּ אֶת־הַיַּרְדֵּן עַד־אוֺר הַבֹּקֶר עַד־אַחַד לֹא נֶעְדָּר אֲשֶׁר לֹא־עָבַר אֶת־הַיַּרְדֵּן,CBH
2 Sam 17:23,וַאֲחִיתֹפֶל רָאָה כִּי לֹא נֶעֶשְׂתָה עֲצָתוֺ וַיַּחֲבֹשׁ אֶת־הַחֲמוֺר וַיָּקָם וַיֵּלֶךְ אֶל־בֵּיתוֺ אֶל־עִירוֺ וַיְצַו אֶל־בֵּיתוֺ וַיֵּחָנַק וַיָּמָת וַיִּקָּבֵר בְּקֶבֶר אָבִיו,CBH
2 Sam 17:24,וְדָוִד בָּא מַחֲנָיְמָה וְאַבְשָׁלֹם עָבַר אֶת־הַיַּרְדֵּן הוּא וְכָל־אִישׁ יִשְׂרָאֵל עִמּוֺ,CBH
2 Sam 17:25,וְאֶת־עֲמָשָׂא שָׂם אַבְשָׁלֹם תַּחַת יוֺאָב עַל־הַצָּבָא וַעֲמָשָׂא בֶן־אִישׁ וּשְׁמוֺ יִתְרָא הַיִּשְׂרְאֵלִי אֲשֶׁר־בָּא אֶל־אֲבִיגַל בַּת־נָחָשׁ אֲחוֺת צְרוּיָה אֵם יוֺאָב,CBH
2 Sam 17:26,וַיִּחַן יִשְׂרָאֵל וְאַבְשָׁלֹם אֶרֶץ הַגִּלְעָד,CBH
2 Sam 17:27,וַיְהִי כְּבוֺא דָוִד מַחֲנָיְמָה וְשֹׁבִי בֶן־נָחָשׁ מֵרַבַּת בְּנֵי־עַמּוֺן וּמָכִיר בֶּן־עַמִּיאֵל מִלֹּא דְבָר וּבַרְזִלַּי הַגִּלְעָדִי מֵרֹגְלִים,CBH
2 Sam 17:28,מִשְׁכָּב וְסַפּוֺת וּכְלִי יוֺצֵר וְחִטִּים וּשְׂעֹרִים וְקֶמַח וְקָלִי וּפוֺל וַעֲדָשִׁים וְקָלִי,CBH
2 Sam 17:29,וּדְבַשׁ וְחֶמְאָה וְצֹאן וּשְׁפוֺת בָּקָר הִגִּישׁוּ לְדָוִד וְלָעָם אֲשֶׁר־אִתּוֺ לֶאֱכוֺל כִּי אָמְרוּ הָעָם רָעֵב וְעָיֵף וְצָמֵא בַּמִּדְבָּר,CBH
2 Sam 18:1,וַיִּפְקֹד דָּוִד אֶת־הָעָם אֲשֶׁר אִתּוֺ וַיָּשֶׂם עֲלֵיהֶם שָׂרֵי אֲלָפִים וְשָׂרֵי מֵאוֺת,CBH
2 Sam 18:2,וַיְשַׁלַּח דָּוִד אֶת־הָעָם הַשְּׁלִשִׁית בְּיַד־יוֺאָב וְהַשְּׁלִשִׁית בְּיַד אֲבִישַׁי בֶּן־צְרוּיָה אֲחִי יוֺאָב וְהַשְּׁלִשִׁת בְּיַד אִתַּי הַגִּתִּי וַיֹּאמֶר הַמֶּלֶךְ אֶל־הָעָם יָצֹא אֵצֵא גַּם־אֲנִי עִמָּכֶם,CBH
2 Sam 18:3,וַיֹּאמֶר הָעָם לֹא תֵצֵא כִּי אִם־נֹס נָנוּס לֹא־יָשִׂימוּ אֵלֵינוּ לֵב וְאִם־יָמֻתוּ חֶצְיֵנוּ לֹא־יָשִׂימוּ אֵלֵינוּ לֵב כִּי־עַתָּה כָמֹנוּ עֲשָׂרָה אֲלָפִים וְעַתָּה טוֺב כִּי־תִהְיֶה־לָּנוּ מֵעִיר לַעְזוֺר,CBH
2 Sam 18:4,וַיֹּאמֶר אֲלֵיהֶם הַמֶּלֶךְ אֲשֶׁר־יִיטַב בְּעֵינֵיכֶם אֶעֱשֶׂה וַיַּעֲמֹד הַמֶּלֶךְ אֶל־יַד הַשַּׁעַר וְכָל־הָעָם יָצְאוּ לְמֵאוֺת וְלַאֲלָפִים,CBH
2 Sam 18:5,וַיְצַו הַמֶּלֶךְ אֶת־יוֺאָב וְאֶת־אֲבִישַׁי וְאֶת־אִתַּי לֵאמֹר לְאַט־לִי לַנַּעַר לְאַבְשָׁלוֺם וְכָל־הָעָם שָׁמְעוּ בְּצַוֹּת הַמֶּלֶךְ אֶת־כָּל־הַשָּׂרִים עַל־דְּבַר אַבְשָׁלוֺם,CBH
2 Sam 18:6,וַיֵּצֵא הָעָם הַשָּׂדֶה לִקְרַאת יִשְׂרָאֵל וַתְּהִי הַמִּלְחָמָה בְּיַעַר אֶפְרָיִם,CBH
2 Sam 18:7,וַיִּנָּגְפוּ שָׁם עַם יִשְׂרָאֵל לִפְנֵי עַבְדֵי דָוִד וַתְּהִי־שָׁם הַמַּגֵּפָה גְדוֺלָה בַּיּוֺם הַהוּא עֶשְׂרִים אָלֶף,CBH
2 Sam 18:8,וַתְּהִי־שָׁם הַמִּלְחָמָה נָפוֺצֶת עַל־פְּנֵי כָל־הָאָרֶץ וַיֶּרֶב הַיַּעַר לֶאֱכֹל בָּעָם מֵאֲשֶׁר אָכְלָה הַחֶרֶב בַּיּוֺם הַהוּא,CBH
2 Sam 18:9,וַיִּקָּרֵא אַבְשָׁלוֺם לִפְנֵי עַבְדֵי דָוִד וְאַבְשָׁלוֺם רֹכֵב עַל־הַפֶּרֶד וַיָּבֹא הַפֶּרֶד תַּחַת שׂוֺבֶךְ הָאֵלָה הַגְּדוֺלָה וַיֶּחֱזַק רֹאשׁוֺ בָאֵלָה וַיֻּתַּן בֵּין הַשָּׁמַיִם וּבֵין הָאָרֶץ וְהַפֶּרֶד אֲשֶׁר־תַּחְתָּיו עָבָר,CBH
2 Sam 18:10,וַיַּרְא אִישׁ אֶחָד וַיַּגֵּד לְיוֺאָב וַיֹּאמֶר הִנֵּה רָאִיתִי אֶת־אַבְשָׁלֹם תָּלוּי בָּאֵלָה,CBH
2 Sam 18:11,וַיֹּאמֶר יוֺאָב לָאִישׁ הַמַּגִּיד לוֺ וְהִנֵּה רָאִיתָ וּמַדּוּעַ לֹא־הִכִּיתוֺ שָׁם אָרְצָה וְעָלַי לָתֶת לְךָ עֲשָׂרָה כֶסֶף וַחֲגֹרָה אֶחָת,CBH
2 Sam 18:12,וַיֹּאמֶר הָאִישׁ אֶל־יוֺאָב וְלוּ אָנֹכִי שֹׁקֵל עַל־כַּפַּי אֶלֶף כֶּסֶף לֹא־אֶשְׁלַח יָדִי אֶל־בֶּן־הַמֶּלֶךְ כִּי בְאָזְנֵינוּ צִוָּה הַמֶּלֶךְ אֹתְךָ וְאֶת־אֲבִישַׁי וְאֶת־אִתַּי לֵאמֹר שִׁמְרוּ־מִי בַּנַּעַר בְּאַבְשָׁלוֺם,CBH
2 Sam 18:13,אוֺ־עָשִׂיתִי בְנַפְִי שֶׁקֶר וְכָל־דָּבָר לֹא־יִכָּחֵד מִן־הַמֶּלֶךְ וְאַתָּה תִּתְיַצֵּב מִנֶּגֶד,CBH
2 Sam 18:14,וַיֹּאמֶר יוֺאָב לֹא־כֵן אֹחִילָה לְפָנֶיךָ וַיִּקַּח שְׁלֹשָׁה שְׁבָטִים בְּכַפּוֺ וַיִּתְקָעֵם בְּלֵב אַבְשָׁלוֺם עוֺדֶנּוּ חַי בְּלֵב הָאֵלָה,CBH
2 Sam 18:15,וַיָּסֹבּוּ עֲשָׂרָה נְעָרִים נֹשְׂאֵי כְּלֵי יוֺאָב וַיַּכּוּ אֶת־אַבְשָׁלוֺם וַיְמִיתֻהוּ,CBH
2 Sam 18:16,וַיִּתְקַע יוֺאָב בַּשֹּׁפָר וַיָּשָׁב הָעָם מִרְדֹף אַחֲרֵי יִשְׂרָאֵל כִּי־חָשַׂךְ יוֺאָב אֶת־הָעָם,CBH
2 Sam 18:17,וַיִּקְחוּ אֶת־אַבְשָׁלוֺם וַיַּשְׁלִיכוּ אֹתוֺ בַיַּעַר אֶל־הַפַּחַת הַגָּדוֺל וַיַּצִּבוּ עָלָיו גַּל־אֲבָנִים גָּדוֺל מְאֹד וְכָל־יִשְׂרָאֵל נָסוּ אִישׁ לְאֹהָלָיו,CBH
2 Sam 18:18,וְאַבְשָׁלֹם לָקַח וַיַּצֶּב־לוֺ בְחַיָּיו אֶת־מַצֶּבֶת אֲשֶׁר בְּעֵמֶק־הַמֶּלֶךְ כִּי אָמַר אֵין־לִי בֵן בַּעֲבוּר הַזְכִּיר שְׁמִי וַיִּקְרָא לַמַּצֶּבֶת עַל־שְׁמוֺ וַיִּקָּרֵא לָהּ יַד אַבְשָׁלֹם עַד הַיּוֺם הַזֶּה,CBH
2 Sam 18:19,וַאֲחִימַעַץ בֶּן־צָדוֺק אָמַר אָרוּצָה נָּא וַאֲבַשְּׂרָה אֶת־הַמֶּלֶךְ כִּי־שְׁפָטוֺ יְהוָה מִיַּד אֹיְבָיו,CBH
2 Sam 18:20,וַיֹּאמֶר לוֺ יוֺאָב לֹא אִישׁ בְּשֹׂרָה אַתָּה הַיּוֺם הַזֶּה וּבִשַּׂרְתָּ בְּיוֺם אַחֵר וְהַיּוֺם הַזֶּה לֹא תְבַשֵּׂר כִּי־עַל־כֵּן בֶּן־הַמֶּלֶךְ מֵת,CBH
2 Sam 18:21,וַיֹּאמֶר יוֺאָב לַכּוּשִׁי לֵךְ הַגֵּד לַמֶּלֶךְ אֲשֶׁר רָאִיתָה וַיִּשְׁתַּחוּ כוּשִׁי לְיוֺאָב וַיָּרֹץ,CBH
2 Sam 18:22,וַיֹּסֶף עוֺד אֲחִימַעַץ בֶּן־צָדוֺק וַיֹּאמֶר אֶל־יוֺאָב וִיהִי מָה אָרֻצָה־נָּא גַם־אָנִי אַחֲרֵי הַכּוּשִׁי וַיֹּאמֶר יוֺאָב לָמָּה־זֶּה אַתָּה רָץ בְּנִי וּלְכָה אֵין־בְּשׂוֺרָה מֹצֵאת,CBH
2 Sam 18:23,וִיהִי־מָה אָרוּץ וַיֹּאמֶר לוֺ רוּץ וַיָּרָץ אֲחִימַעַץ דֶּרֶךְ הַכִּכָּר וַיַּעֲבֹר אֶת־הַכּוּשִׁי,CBH
2 Sam 18:24,וְדָוִד יוֺשֵׁב בֵּין־שְׁנֵי הַשְּׁעָרִים וַיֵּלֶךְ הַצֹּפֶה אֶל־גַּג הַשַּׁעַר אֶל־הַחוֺמָה וַיִּשָּׂא אֶת־עֵינָיו וַיַּרְא וְהִנֵּה־אִישׁ רָץ לְבַדּוֺ,CBH
2 Sam 18:25,וַיִּקְרָא הַצֹּפֶה וַיַּגֵּד לַמֶּלֶךְ וַיֹּאמֶר הַמֶּלֶךְ אִם־לְבַדּוֺ בְּשׂוֺרָה בְּפִיו וַיֵּלֶךְ הָלוֺךְ וְקָרֵב,CBH
2 Sam 18:26,וַיַּרְא הַצֹּפֶה אִישׁ־אַחֵר רָץ וַיִּקְרָא הַצֹּפֶה אֶל־הַשֹּׁעֵר וַיֹּאמֶר הִנֵּה־אִישׁ רָץ לְבַדּוֺ וַיֹּאמֶר הַמֶּלֶךְ גַּם־זֶה מְבַשֵּׂר,CBH
2 Sam 18:27,וַיֹּאמֶר הַצֹּפֶה אֲנִי רֹאֶה אֶת־מְרוּצַת הָרִאשׁוֺן כִּמְרֻצַת אֲחִימַעַץ בֶּן־צָדוֺק וַיֹּאמֶר הַמֶּלֶךְ אִישׁ־טוֺב זֶה וְאֶל־בְּשׂוֺרָה טוֺבָה יָבוֺא,CBH
2 Sam 18:28,וַיִּקְרָא אֲחִימַעַץ וַיֹּאמֶר אֶל־הַמֶּלֶךְ שָׁלוֺם וַיִּשְׁתַּחוּ לַמֶּלֶךְ לְאַפָּיו אָרְצָה וַיֹּאמֶר בָּרוּךְ יְהוָה אֱלֹהֶיךָ אֲשֶׁר סִגַּר אֶת־הָאֲנָשִׁים אֲשֶׁר־נָשְׂאוּ אֶת־יָדָם בַּאדֹנִי הַמֶּלֶךְ,CBH
2 Sam 18:29,וַיֹּאמֶר הַמֶּלֶךְ שָׁלוֺם לַנַּעַר לְאַבְשָׁלוֺם וַיֹּאמֶר אֲחִימַעַץ רָאִיתִי הֶהָמוֺן הַגָּדוֺל לִשְׁלֹחַ אֶת־עֶבֶד הַמֶּלֶךְ יוֺאָב וְאֶת־עַבְדֶּךָ וְלֹא יָדַעְתִּי מָה,CBH
2 Sam 18:30,וַיֹּאמֶר הַמֶּלֶךְ סֹב הִתְיַצֵּב כֹּה וַיִּסֹּב וַיַּעֲמֹד,CBH
2 Sam 18:31,וְהִנֵּה הַכּוּשִׁי בָּא וַיֹּאמֶר הַכּוּשִׁי יִתְבַּשֵּׂר אֲדֹנִי הַמֶּלֶךְ כִּי־שְׁפָטְךָ יְהוָה הַיּוֺם מִיַּד כָּל־הַקָּמִים עָלֶיךָ,CBH
2 Sam 18:32,וַיֹּאמֶר הַמֶּלֶךְ אֶל־הַכּוּשִׁי הֲשָׁלוֺם לַנַּעַר לְאַבְשָׁלוֺם וַיֹּאמֶר הַכּוּשִׁי יִהְיוּ כַנַּעַר אֹיְבֵי אֲדֹנִי הַמֶּלֶךְ וְכֹל אֲשֶׁר־קָמוּ עָלֶיךָ לְרָעָה,CBH
2 Sam 19:1,וַיִּרְגַּז הַמֶּלֶךְ וַיַּעַל עַל־עֲלִיַּת הַשַּׁעַר וַיֵּבְךְּ וְכֹה אָמַר בְּלֶכְתּוֺ בְּנִי אַבְשָׁלוֺם בְּנִי בְנִי אַבְשָׁלוֺם מִי־יִתֵּן מוּתִי אֲנִי תַחְתֶּיךָ אַבְשָׁלוֺם בְּנִי בְנִי,CBH
2 Sam 19:2,וַיֻּגַּד לְיוֺאָב הִנֵּה הַמֶּלֶךְ בֹּכֶה וַיִּתְאַבֵּל עַל־אַבְשָׁלֹם,CBH
2 Sam 19:3,וַתְּהִי הַתְּשֻׁעָה בַּיּוֺם הַהוּא לְאֵבֶל לְכָל־הָעָם כִּי־שָׁמַע הָעָם בַּיּוֺם הַהוּא לֵאמֹר נֶעֱצַב הַמֶּלֶךְ עַל־בְּנוֺ,CBH
2 Sam 19:4,וַיִּתְגַּנֵּב הָעָם בַּיּוֺם הַהוּא לָבוֺא הָעִיר כַּאֲשֶׁר יִתְגַּנֵּב הָעָם הַנִּכְלָמִים בְּנוּסָם בַּמִּלְחָמָה,CBH
2 Sam 19:5,וְהַמֶּלֶךְ לָאַט אֶת־פָּנָיו וַיִּזְעַק הַמֶּלֶךְ קוֺל גָּדוֺל בְּנִי אַבְשָׁלוֺם אַבְשָׁלוֺם בְּנִי בְנִי,CBH
2 Sam 19:6,וַיָּבֹא יוֺאָב אֶל־הַמֶּלֶךְ הַבָּיִת וַיֹּאמֶר הֹבַשְׁתָּ הַיּוֺם אֶת־פְּנֵי כָל־עֲבָדֶיךָ הַמְמַלְּטִים אֶת־נַפְשְׁךָ הַיּוֺם וְאֵת נֶפֶשׁ בָּנֶיךָ וּבְנֹתֶיךָ וְנֶפֶשׁ נָשֶׁיךָ וְנֶפֶשׁ פִּלַגְשֶׁיךָ,CBH
2 Sam 19:7,לְאַהֲבָה אֶת־שֹׂנְאֶיךָ וְלִשְׂנֹא אֶת־אֹהֲבֶיךָ כִּי הִגַּדְתָּ הַיּוֺם כִּי אֵין לְךָ שָׂרִים וַעֲבָדִים כִּי יָדַעְתִּי הַיּוֺם כִּי לוּ אַבְשָׁלוֺם חַי וְכֻלָּנוּ הַיּוֺם מֵתִים כִּי־אָז יָשָׁר בְּעֵינֶיךָ,CBH
2 Sam 19:8,וְעַתָּה קוּם צֵא וְדַבֵּר עַל־לֵב עֲבָדֶיךָ כִּי בַיהוָה נִשְׁבַּעְתִּי כִּי־אֵינְךָ יוֺצֵא אִם־יָלִין אִישׁ אִתְּךָ הַלַּיְלָה וְרָעָה לְךָ זֹאת מִכָּל־הָרָעָה אֲשֶׁר־בָּאָה עָלֶיךָ מִנְּעֻרֶיךָ עַד־עָתָּה,CBH
2 Sam 19:9,וַיָּקָם הַמֶּלֶךְ וַיֵּשֶׁב בַּשָּׁעַר וּלְכָל־הָעָם הִגִּידוּ לֵאמֹר הִנֵּה הַמֶּלֶךְ יוֺשֵׁב בַּשַּׁעַר וַיָּבֹא כָל־הָעָם לִפְנֵי הַמֶּלֶךְ וְיִשְׂרָאֵל נָס אִישׁ לְאֹהָלָיו,CBH
2 Sam 19:10,וַיְהִי כָל־הָעָם נָדוֺן בְּכָל־שִׁבְטֵי יִשְׂרָאֵל לֵאמֹר הַמֶּלֶךְ הִצִּילָנוּ מִכַּף אֹיְבֵינוּ וְהוּא מִלְּטָנוּ מִכַּף פְּלִשְׁתִּים וְעַתָּה בָּרַח מִן־הָאָרֶץ מֵעַל אַבְשָׁלוֺם,CBH
2 Sam 19:11,וְאַבְשָׁלוֺם אֲשֶׁר מָשַׁחְנוּ עָלֵינוּ מֵת בַּמִּלְחָמָה וְעַתָּה לָמָה אַתֶּם מַחֲרִשִׁים לְהָשִׁיב אֶת־הַמֶּלֶךְ,CBH
2 Sam 19:12,וְהַמֶּלֶךְ דָּוִד שָׁלַח אֶל־צָדוֺק וְאֶל־אֶבְיָתָר הַכֹּהֲנִים לֵאמֹר דַּבְּרוּ אֶל־זִקְנֵי יְהוּדָה לֵאמֹר לָמָּה תִהְיוּ אַחֲרֹנִים לְהָשִׁיב אֶת־הַמֶּלֶךְ אֶל־בֵּיתוֺ וּדְבַר כָּל־יִשְׂרָאֵל בָּא אֶל־הַמֶּלֶךְ אֶל־בֵּיתוֺ,CBH
2 Sam 19:13,אַחַי אַתֶּם עַצְמִי וּבְשָׂרִי אַתֶּם וְלָמָּה תִהְיוּ אַחֲרֹנִים לְהָשִׁיב אֶת־הַמֶּלֶךְ,CBH
2 Sam 19:14,וְלַעֲמָשָׂא תֹּמְרוּ הֲלוֺא עַצְמִי וּבְשָׂרִי אָתָּה כֹּה יַעֲשֶׂה־לִּי אֱלֹהִים וְכֹה יוֺסִיף אִם־לֹא שַׂר־צָבָא תִּהְיֶה לְפָנַי כָּל־הַיָּמִים תַּחַת יוֺאָב,CBH
2 Sam 19:15,וַיַּט אֶת־לְבַב כָּל־אִישׁ־יְהוּדָה כְּאִישׁ אֶחָד וַיִּשְׁלְחוּ אֶל־הַמֶּלֶךְ שׁוּב אַתָּה וְכָל־עֲבָדֶיךָ,CBH
2 Sam 19:16,וַיָּשָׁב הַמֶּלֶךְ וַיָּבֹא עַד־הַיַּרְדֵּן וִיהוּדָה בָּא הַגִּלְגָּלָה לָלֶכֶת לִקְרַאת הַמֶּלֶךְ לְהַעֲבִיר אֶת־הַמֶּלֶךְ אֶת־הַיַּרְדֵּן,CBH
2 Sam 19:17,וַיְמַהֵר שִׁמְעִי בֶן־גֵּרָא בֶּן־הַיְמִינִי אֲשֶׁר מִבַּחוּרִים וַיֵּרֶד עִם־אִישׁ יְהוּדָה לִקְרַאת הַמֶּלֶךְ דָּוִד,CBH
2 Sam 19:18,וְאֶלֶף אִישׁ עִמּוֺ מִבִּנְיָמִן וְצִיבָא נַעַר בֵּית שָׁאוּל וַחֲמֵשֶׁת עָשָׂר בָּנָיו וְעֶשְׂרִים עֲבָדָיו אִתּוֺ וְצָלְחוּ הַיַּרְדֵּן לִפְנֵי הַמֶּלֶךְ,CBH
2 Sam 19:19,וְעָבְרָה הָעֲבָרָה לַעֲבִיר אֶת־בֵּית הַמֶּלֶךְ וְלַעֲשׂוֺת הַטּוֺב בְּעֵינָיו וְשִׁמְעִי בֶן־גֵּרָא נָפַל לִפְנֵי הַמֶּלֶךְ בְּעָבְרוֺ בַּיַּרְדֵּן,CBH
2 Sam 19:20,וַיֹּאמֶר אֶל־הַמֶּלֶךְ אַל־יַחֲשָׁב־לִי אֲדֹנִי עָוֹן וְאַל־תִּזְכֹּר אֵת אֲשֶׁר הֶעֱוָה עַבְדְּךָ בַּיּוֺם אֲשֶׁר־יָצָא אֲדֹנִי־הַמֶּלֶךְ מִירוּשָׁלִָם לָשׂוּם הַמֶּלֶךְ אֶל־לִבּוֺ,CBH
2 Sam 19:21,כִּי יָדַע עַבְדְּךָ כִּי אֲנִי חָטָאתִי וְהִנֵּה־בָאתִי הַיּוֺם רִאשׁוֺן לְכָל־בֵּית יוֺסֵף לָרֶדֶת לִקְרַאת אֲדֹנִי הַמֶּלֶךְ,CBH
2 Sam 19:22,וַיַּעַן אֲבִישַׁי בֶּן־צְרוּיָה וַיֹּאמֶר הֲתַחַת זֹאת לֹא יוּמַת שִׁמְעִי כִּי קִלֵּל אֶת־מְשִׁיחַ יְהוָה,CBH
2 Sam 19:23,וַיֹּאמֶר דָּוִד מַה־לִּי וְלָכֶם בְּנֵי צְרוּיָה כִּי־תִהְיוּ־לִי הַיּוֺם לְשָׂטָן הַיּוֺם יוּמַת אִישׁ בְּיִשְׂרָאֵל כִּי הֲלוֺא יָדַעְתִּי כִּי הַיּוֺם אֲנִי־מֶלֶךְ עַל־יִשְׂרָאֵל,CBH
2 Sam 19:24,וַיֹּאמֶר הַמֶּלֶךְ אֶל־שִׁמְעִי לֹא תָמוּת וַיִּשָּׁבַע לוֺ הַמֶּלֶךְ,CBH
2 Sam 19:25,וּמְפִבֹשֶׁת בֶּן־שָׁאוּל יָרַד לִקְרַאת הַמֶּלֶךְ וְלֹא־עָשָׂה רַגְלָיו וְלֹא־עָשָׂה שְׂפָמוֺ וְאֶת־בְּגָדָיו לֹא כִבֵּס לְמִן־הַיּוֺם לֶכֶת הַמֶּלֶךְ עַד־הַיּוֺם אֲשֶׁר־בָּא בְשָׁלוֺם,CBH
2 Sam 19:26,וַיְהִי כִּי־בָא יְרוּשָׁלִַם לִקְרַאת הַמֶּלֶךְ וַיֹּאמֶר לוֺ הַמֶּלֶךְ לָמָּה לֹא־הָלַכְתָּ עִמִּי מְפִיבֹשֶׁת,CBH
2 Sam 19:27,וַיֹּאמַר אֲדֹנִי הַמֶּלֶךְ עַבְדִּי רִמָּנִי כִּי־אָמַר עַבְדְּךָ אֶחְבְּשָׁה־לִּי הַחֲמוֺר וְאֶרְכַּב עָלֶיהָ וְאֵלֵךְ אֶת־הַמֶּלֶךְ כִּי פִסֵּחַ עַבְדֶּךָ,CBH
2 Sam 19:28,וַיְרַגֵּל בְּעַבְדְּךָ אֶל־אֲדֹנִי הַמֶּלֶךְ וַאדֹנִי הַמֶּלֶךְ כְּמַלְאַךְ הָאֱלֹהִים וַעֲשֵׂה הַטּוֺב בְּעֵינֶיךָ,CBH
2 Sam 19:29,כִּי לֹא הָיָה כָּל־בֵּית אָבִי כִּי אִם־אַנְשֵׁי־מָוֶת לַאדֹנִי הַמֶּלֶךְ וַתָּשֶׁת אֶת־עַבְדְּךָ בְּאֹכְלֵי שֻׁלְחָנֶךָ וּמַה־יֶּשׁ־לִי עוֺד צְדָקָה וְלִזְעֹק עוֺד אֶל־הַמֶּלֶךְ,CBH
2 Sam 19:30,וַיֹּאמֶר לוֺ הַמֶּלֶךְ לָמָּה תְּדַבֵּר עוֺד דְּבָרֶיךָ אָמַרְתִּי אַתָּה וְצִיבָא תַּחְלְקוּ אֶת־הַשָּׂדֶה,CBH
2 Sam 19:31,וַיֹּאמֶר מְפִיבֹשֶׁת אֶל־הַמֶּלֶךְ גַּם אֶת־הַכֹּל יִקָּח אַחֲרֵי אֲשֶׁר־בָּא אֲדֹנִי הַמֶּלֶך בְּשָׁלוֺם אֶל־בֵּיתוֺ,CBH
2 Sam 19:32,וּבַרְזִלַּי הַגִּלְעָדִי יָרַד מֵרֹגְלִים וַיַּעֲבֹר אֶת־הַמֶּלֶךְ הַיַּרְדֵּן לְשַׁלְּחוֺ אֶת־הַיַּרְדֵּן,CBH
2 Sam 19:33,וּבַרְזִלַּי זָקֵן מְאֹד בֶּן־שְׁמֹנִים שָׁנָה וְהוּא־כִלְכַּל אֶת־הַמֶּלֶךְ בְשִׁיבָתוֺ בְמַחֲנַיִם כִּי־אִישׁ גָּדוֺל הוּא מְאֹד,CBH
2 Sam 19:34,וַיֹּאמֶר הַמֶּלֶךְ אֶל־בַּרְזִלָּי אַתָּה עֲבֹר אִתִּי וְכִלְכַּלְתִּי אֹתְךָ עִמָּדִי בִּירוּשָׁלִָם,CBH
2 Sam 19:35,וַיֹּאמֶר בַּרְזִלַּי אֶל־הַמֶּלֶךְ כַּמָּה יְמֵי שְׁנֵי חַיַּי כִּי־אֶעֱלֶה אֶת־הַמֶּלֶךְ יְרוּשָׁלִָם,CBH
2 Sam 19:36,בֶּן־שְׁמֹנִים שָׁנָה אָנֹכִי הַיּוֺם הַאֵדַע בֵּין־טוֺב לְרָע אִם־יִטְעַם עַבְדְּךָ אֶת־אֲשֶׁר אֹכַל וְאֶת־אֲשֶׁר אֶשְׁתֶּה אִם־אֶשְׁמַע עוֺד בְּקוֺל שָׁרִים וְשָׁרוֺת וְלָמָּה יִהְיֶה עַבְדְּךָ עוֺד לְמַשָּׂא אֶל־אֲדֹנִי הַמֶּלֶךְ,CBH
2 Sam 19:37,כִּמְעַט יַעֲבֹר עַבְדְּךָ אֶת־הַיַּרְדֵּן אֶת־הַמֶּלֶךְ וְלָמָּה יִגְמְלֵנִי הַמֶּלֶךְ הַגְּמוּלָה הַזֹּאת,CBH
2 Sam 19:38,יָשָׁב־נָא עַבְדְּךָ וְאָמֻת בְּעִירִי עִם קֶבֶר אָבִי וְאִמִּי וְהִנֵּה עַבְדְּךָ כִמְהָם יַעֲבֹר עִם־אֲדֹנִי הַמֶּלֶךְ וַעֲשֵׂה־לוֺ אֵת אֲשֶׁר־טוֺב בְּעֵינֶיךָ,CBH
2 Sam 19:39,וַיֹּאמֶר הַמֶּלֶךְ אִתִּי יַעֲבֹר כִּמְהָם וַאֲנִי אֶעֱשֶׂה־לּוֺ אֶת־הַטּוֺב בְּעֵינֶיךָ וְכֹל אֲשֶׁר־תִּבְחַר עָלַי אֶעֱשֶׂה־לָּךְ,CBH
2 Sam 19:40,וַיַּעֲבֹר כָּל־הָעָם אֶת־הַיַּרְדֵּן וְהַמֶּלֶךְ עָבָר וַיִּשַּׁק הַמֶּלֶךְ לְבַרְזִלַּי וַיְבָרֲכֵהוּ וַיָּשָׁב לִמְקֹמוֺ,CBH
2 Sam 19:41,וַיַּעֲבֹר הַמֶּלֶךְ הַגִּלְגָּלָה וְכִמְהָן עָבַר עִמּוֺ וְכָל־עַם יְהוּדָה הֶעֱבִירוּ אֶת־הַמֶּלֶךְ וְגַם חֲצִי עַם יִשְׂרָאֵל,CBH
2 Sam 19:42,וְהִנֵּה כָּל־אִישׁ יִשְׂרָאֵל בָּאִים אֶל־הַמֶּלֶךְ וַיֹּאמְרוּ אֶל־הַמֶּלֶךְ מַדּוּעַ גְּנָבוּךָ אַחֵינוּ אִישׁ יְהוּדָה וַיַּעֲבִרוּ אֶת־הַמֶּלֶךְ וְאֶת־בֵּיתוֺ אֶת־הַיַּרְדֵּן וְכָל־אַנְשֵׁי דָוִד עִמּוֺ,CBH
2 Sam 19:43,וַיַּעַן כָּל־אִישׁ יְהוּדָה עַל־אִישׁ יִשְׂרָאֵל כִּי־קָרוֺב הַמֶּלֶךְ אֵלַי וְלָמָּה זֶּה חָרָה לְךָ עַל־הַדָּבָר הַזֶּה הֶאָכוֺל אָכַלְנוּ מִן־הַמֶּלֶךְ אִם־נִשֵּׂאת נִשָּׂא לָנוּ,CBH
2 Sam 19:44,וַיַּעַן אִישׁ־יִשְׂרָאֵל אֶת־אִישׁ יְהוּדָה וַיֹּאמֶר עֶשֶׂר־יָדוֺת לִי בַמֶּלֶךְ וְגַם־בְּדָוִד אֲנִי מִמְּךָ וּמַדּוּעַ הֱקִלֹּתַנִי וְלֹא־הָיָה דְבָרִי רִאשׁוֺן לִי לְהָשִׁיב אֶת־מַלְכִּי וַיִּקֶשׁ דְּבַר־אִישׁ יְהוּדָה מִדְּבַר אִישׁ יִשְׂרָאֵל,CBH
2 Sam 20:1,וְשָׁם נִקְרָא אִישׁ בְּלִיַּעַל וּשְׁמוֺ שֶׁבַע בֶּן־בִּכְרִי אִישׁ יְמִינִי וַיִּתְקַע בַּשֹּׁפָר וַיֹּאמֶר אֵין־לָנוּ חֵלֶק בְּדָוִד וְלֹא נַחֲלָה־לָנוּ בְּבֶן־יִשַׁי אִישׁ לְאֹהָלָיו יִשְׂרָאֵל,CBH
2 Sam 20:2,וַיַּעַל כָּל־אִישׁ יִשְׂרָאֵל מֵאַחֲרֵי דָוִד אַחֲרֵי שֶׁבַע בֶּן־בִּכְרִי וְאִישׁ יְהוּדָה דָּבְקוּ בְמַלְכָּם מִן־הַיַּרְדֵּן וְעַד־יְרוּשָׁלִָם,CBH
2 Sam 20:3,וַיָּבֹא דָוִד אֶל־בֵּיתוֺ יְרוּשָׁלִַם וַיִּקַּח הַמֶּלֶךְ אֵת עֶשֶׂר־נָשִׁים פִּלַגְשִׁים אֲשֶׁר הִנִּיחַ לִשְׁמֹר הַבַּיִת וַיִּתְּנֵם בֵּית־מִשְׁמֶרֶת וַיְכַלְכְּלֵם וַאֲלֵיהֶם לֹא־בָא וַתִּהְיֶינָה צְרֻרוֺת עַד־יוֺם מֻתָן אַלְמְנוּת חַיּוּת,CBH
2 Sam 20:4,וַיֹּאמֶר הַמֶּלֶךְ אֶל־עֲמָשָׂא הַזְעֶק־לִי אֶת־אִישׁ־יְהוּדָה שְׁלֹשֶׁת יָמִים וְאַתָּה פֹּה עֲמֹד,CBH
2 Sam 20:5,וַיֵּלֶךְ עֲמָשָׂא לְהַזְעִיק אֶת־יְהוּדָה וַיּוֺחֶר מִן־הַמּוֺעֵד אֲשֶׁר יְעָדוֺ,CBH
2 Sam 20:6,וַיֹּאמֶר דָּוִד אֶל־אֲבִישַׁי עַתָּה יֵרַע לָנוּ שֶׁבַע בֶּן־בִּכְרִי מִן־אַבְשָׁלוֺם אַתָּה קַח אֶת־עַבְדֵי אֲדֹנֶיךָ וּרְדֹף אַחֲרָיו פֶּן־מָצָא לוֺ עָרִים בְּצֻרוֺת וְהִצִּיל עֵינֵנוּ,CBH
2 Sam 20:7,וַיֵּצְאוּ אַחֲרָיו אַנְשֵׁי יוֺאָב וְהַכְּרֵתִי וְהַפְּלֵתִי וְכָל־הַגִּבֹּרִים וַיֵּצְאוּ מִירוּשָׁלִַם לִרְדֹּף אַחֲרֵי שֶׁבַע בֶּן־בִּכְרִי,CBH
2 Sam 20:8,הֵם עִם־הָאֶבֶן הַגְּדוֺלָה אֲשֶׁר בְּגִבְעוֺן וַעֲמָשָׂא בָּא לִפְנֵיהֶם וְיוֺאָב חָגוּר מִדּוֺ לְבֻשׁוּ וְעָלָיו חֲגוֺר חֶרֶב מְצֻמֶּדֶת עַל־מָתְנָיו בְּתַעְרָהּ וְהוּא יָצָא וַתִּפֹּל,CBH
2 Sam 20:9,וַיֹּאמֶר יוֺאָב לַעֲמָשָׂא הֲשָׁלוֺם אַתָּה אָחִי וַתֹּחֶז יַד־יְמִין יוֺאָב בִּזְקַן עֲמָשָׂא לִנְשָׁק־לוֺ,CBH
2 Sam 20:10,וַעֲמָשָׂא לֹא־נִשְׁמַר בַּחֶרֶב אֲשֶׁר בְּיַד־יוֺאָב וַיַּכֵּהוּ בָהּ אֶל־הַחֹמֶשׁ וַיִּשְׁפֹּךְ מֵעָיו אַרְצָה וְלֹא־שָׁנָה לוֺ וַיָּמֹת וְיוֺאָב וַאֲבִישַׁי אָחִיו רָדַף אַחֲרֵי שֶׁבַע בֶּן־בִּכְרִי,CBH
2 Sam 20:11,וְאִישׁ עָמַד עָלָיו מִנַּעֲרֵי יוֺאָב וַיֹּאמֶר מִי אֲשֶׁר חָפֵץ בְּיוֺאָב וּמִי אֲשֶׁר־לְדָוִד אַחֲרֵי יוֺאָב,CBH
2 Sam 20:12,וַעֲמָשָׂא מִתְגֹּלֵל בַּדָּם בְּתוֺךְ הַמְּסִלָּה וַיַּרְא הָאִישׁ כִּי־עָמַד כָּל־הָעָם וַיַּסֵּב אֶת־עֲמָשָׂא מִן־הַמְסִלָּה הַשָּׂדֶה וַיַּשְׁלֵךְ עָלָיו בֶּגֶד כַּאֲשֶׁר רָאָה כָּל־הַבָּא עָלָיו וְעָמָד,CBH
2 Sam 20:13,כַּאֲשֶׁר הֹגָה מִן־הַמְסִלָּה עָבַר כָּל־אִישׁ אַחֲרֵי יוֺאָב לִרְדֹּף אַחֲרֵי שֶׁבַע בֶּן־בִּכְרִי,CBH
2 Sam 20:14,וַיַּעֲבֹר בְּכָל־שִׁבְטֵי יִשְׂרָאֵל אָבֵלָה וּבֵית מַעֲכָה וְכָל־הַבֵּרִים וַיִּקָּהֲלוּ וַיָּבֹאוּ אַף־אַחֲרָיו,CBH
2 Sam 20:15,וַיָּבֹאוּ וַיָּצֻרוּ עָלָיו בְּאָבֵלָה בֵּית הַמַּעֲכָה וַיִּשְׁפְּכוּ סֹלְלָה אֶל־הָעִיר וַתַּעֲמֹד בַּחֵל וְכָל־הָעָם אֲשֶׁר אֶת־יוֺאָב מַשְׁחִיתִם לְהַפִּיל הַחוֺמָה,CBH
2 Sam 20:16,וַתִּקְרָא אִשָּׁה חֲכָמָה מִן־הָעִיר שִׁמְעוּ שִׁמְעוּ אִמְרוּ־נָא אֶל־יוֺאָב קְרַב עַד־הֵנָּה וַאֲדַבְּרָה אֵלֶיךָ,CBH
2 Sam 20:17,וַיִּקְרַב אֵלֶיהָ וַתֹּאמֶר הָאִשָּׁה הַאַתָּה יוֺאָב וַיֹּאמֶר אָנִי וַתֹּאמֶר לוֺ שְׁמַע דִּבְרֵי אֲמָתֶךָ וַיֹּאמֶר שֹׁמֵעַ אָנֹכִי,CBH
2 Sam 20:18,וַתֹּאמֶר לֵאמֹר דַּבֵּר יְדַבְּרוּ בָרִאשֹׁנָה לֵאמֹר שָׁאֹל יְשָׁאֲלוּ בְּאָבֵל וְכֵן הֵתַמּוּ,CBH
2 Sam 20:19,אָנֹכִי שְׁלֻמֵי אֱמוּנֵי יִשְׂרָאֵל אַתָּה מְבַקֵּשׁ לְהָמִית עִיר וְאֵם בְּיִשְׂרָאֵל לָמָּה תְבַלַּע נַחֲלַת יְהוָה,CBH
2 Sam 20:20,וַיַּעַן יוֺאָב וַיֹּאמַר חָלִילָה חָלִילָה לִי אִם־אֲבַלַּע וְאִם־אַשְׁחִית,CBH
2 Sam 20:21,לֹא־כֵן הַדָּבָר כִּי אִישׁ מֵהַר אֶפְרַיִם שֶׁבַע בֶּן־בִּכְרִי שְׁמוֺ נָשָׂא יָדוֺ בַּמֶּלֶךְ בְּדָוִד תְּנוּ־אֹתוֺ לְבַדּוֺ וְאֵלְכָה מֵעַל הָעִיר וַתֹּאמֶר הָאִשָּׁה אֶל־יוֺאָב הִנֵּה רֹאשׁוֺ מֻשְׁלָךְ אֵלֶיךָ בְּעַד הַחוֺמָה,CBH
2 Sam 20:22,וַתָּבוֺא הָאִשָּׁה אֶל־כָּל־הָעָם בְּחָכְמָתָהּ וַיִּכְרְתוּ אֶת־רֹאשׁ שֶׁבַע בֶּן־בִּכְרִי וַיַּשְׁלִכוּ אֶל־יוֺאָב וַיִּתְקַע בַּשּׁוֺפָר וַיָּפֻצוּ מֵעַל־הָעִיר אִישׁ לְאֹהָלָיו וְיוֺאָב שָׁב יְרוּשָׁלִַם אֶל־הַמֶּלֶךְ,CBH
2 Sam 20:23,וְיוֺאָב אֶל כָּל־הַצָּבָא יִשְׂרָאֵל וּבְנָיָה בֶּן־יְהוֺיָדָע עַל־הַכְּרֵתִי וְעַל־הַפְּלֵתִי,CBH
2 Sam 20:24,וַאֲדֹרָם עַל־הַמַּס וִיהוֺשָׁפָט בֶּן־אֲחִילוּד הַמַּזְכִּיר,CBH
2 Sam 20:25,וְּוָא סֹפֵר וְצָדוֺק וְאֶבְיָתָר כֹּהֲנִים,CBH
2 Sam 20:26,וְגַם עִירָא הַיָּאִרִי הָיָה כֹהֵן לְדָוִד,CBH
2 Sam 21:1,וַיְהִי רָעָב בִּימֵי דָוִד שָׁלֹשׁ שָׁנִים שָׁנָה אַחֲרֵי שָׁנָה וַיְבַקֵּשׁ דָּוִד אֶת־פְּנֵי יְהוָה וַיֹּאמֶר יְהוָה אֶל־שָׁאוּל וְאֶל־בֵּית הַדָּמִים עַל־אֲשֶׁר־הֵמִית אֶת־הַגִּבְעֹנִים,CBH
2 Sam 21:2,וַיִּקְרָא הַמֶּלֶךְ לַגִּבְעֹנִים וַיֹּאמֶר אֲלֵיהֶם וְהַגִּבְעֹנִים לֹא מִבְּנֵי יִשְׂרָאֵל הֵמָּה כִּי אִם־מִיֶּתֶר הָאֱמֹרִי וּבְנֵי יִשְׂרָאֵל נִשְׁבְּעוּ לָהֶם וַיְבַקֵּשׁ שָׁאוּל לְהַכֹּתָם בְּקַנֹּאתוֺ לִבְנֵי־יִשְׂרָאֵל וִיהוּדָה,CBH
2 Sam 21:3,וַיֹּאמֶר דָּוִד אֶל־הַגִּבְעֹנִים מָה אֶעֱשֶׂה לָכֶם וּבַמָּה אֲכַפֵּר וּבָרְכוּ אֶת־נַחֲלַת יְהוָה,CBH
2 Sam 21:4,וַיֹּאמְרוּ לוֺ הַגִּבְעֹנִים אֵין־לָנוּ כֶּסֶף וְזָהָב עִם־שָׁאוּל וְעִם־בֵּיתוֺ וְאֵין־לָנוּ אִישׁ לְהָמִית בְּיִשְׂרָאֵל וַיֹּאמֶר מָה־אַתֶּם אֹמְרִים אֶעֱשֶׂה לָכֶם,CBH
2 Sam 21:5,וַיֹּאמְרוּ אֶל־הַמֶּלֶךְ הָאִישׁ אֲשֶׁר כִּלָּנוּ וַאֲשֶׁר דִּמָּה־לָנוּ נִשְׁמַדְנוּ מֵהִתְיַצֵּב בְּכָל־גְּבֻל יִשְׂרָאֵל,CBH
2 Sam 21:6,יֻתַּן־לָנוּ שִׁבְעָה אֲנָשִׁים מִבָּנָיו וְהוֺקַעֲנוּם לַיהוָה בְּגִבְעַת שָׁאוּל בְּחִיר יְהוָה וַיֹּאמֶר הַמֶּלֶךְ אֲנִי אֶתֵּן,CBH
2 Sam 21:7,וַיַּחְמֹל הַמֶּלֶךְ עַל־מְפִי־בֹשֶׁת בֶּן־יְהוֺנָתָן בֶּן־שָׁאוּל עַל־שְׁבֻעַת יְהוָה אֲשֶׁר בֵּינֹתָם בֵּין דָּוִד וּבֵין יְהוֺנָתָן בֶּן־שָׁאוּל,CBH
2 Sam 21:8,וַיִּקַּח הַמֶּלֶךְ אֶת־שְׁנֵי בְּנֵי רִצְפָּה בַת־אַיָּה אֲשֶׁר יָלְדָה לְשָׁאוּל אֶת־אַרְמֹנִי וְאֶת־מְפִבֹשֶׁת וְאֶת־חֲמֵשֶׁת בְּנֵי מִיכַל בַּת־שָׁאוּל אֲשֶׁר יָלְדָה לְעַדְרִיאֵל בֶּן־בַּרְזִלַּי הַמְּחֹלָתִי,CBH
2 Sam 21:9,וַיִּתְּנֵם בְּיַד הַגִּבְעֹנִים וַיֹּקִיעֻם בָּהָר לִפְנֵי יְהוָה וַיִּפְּלוּ ְבַעְתָּם יָחַד וְהֵמָּה הֻמְתוּ בִּימֵי קָצִיר בָּרִאשֹׁנִים בִּתְחִלַּת קְצִיר שְׂעֹרִים,CBH
2 Sam 21:10,וַתִּקַּח רִצְפָּה בַת־אַיָּה אֶת־הַשַּׂק וַתַּטֵּהוּ לָהּ אֶל־הַצּוּר מִתְּחִלַּת קָצִיר עַד נִתַּךְ־מַיִם עֲלֵיהֶם מִן־הַשָּׁמָיִם וְלֹא־נָתְנָה עוֺף הַשָּׁמַיִם לָנוּחַ עֲלֵיהֶם יוֺמָם וְאֶת־חַיַּת הַשָּׂדֶה לָיְלָה,CBH
2 Sam 21:11,וַיֻּגַּד לְדָוִד אֵת אֲשֶׁר־עָשְׂתָה רִצְפָּה בַת־אַיָּה פִּלֶגֶשׁ שָׁאוּל,CBH
2 Sam 21:12,וַיֵּלֶךְ דָּוִד וַיִּקַּח אֶת־עַצְמוֺת שָׁאוּל וְאֶת־עַצְמוֺת יְהוֺנָתָן בְּנוֺ מֵאֵת בַּעֲלֵי יָבֵישׁ גִּלְעָד אֲשֶׁר גָּנְבוּ אֹתָם מֵרְחֹב בֵּית־שַׁן אֲשֶׁר תְּלָאוּם ָמָּה פְּלְִתִּים בְּיוֺם הַכּוֺת פְּלִשְׁתִּים אֶת־שָׁאוּל בַּגִּלְבֹּעַ,CBH
2 Sam 21:13,וַיַּעַל מִשָּׁם אֶת־עַצְמוֺת שָׁאוּל וְאֶת־עַצְמוֺת יְהוֺנָתָן בְּנוֺ וַיַּאַסְפוּ אֶת־עַצְמוֺת הַמּוּקָעִים,CBH
2 Sam 21:14,וַיִּקְבְּרוּ אֶת־עַצְמוֺת־שָׁאוּל וִיהוֺנָתָן־בְּנוֺ בְּאֶרֶץ בִּנְיָמִן בְּצֵלָע בְּקֶבֶר קִישׁ אָבִיו וַיַּעֲשׂוּ כֹּל אֲשֶׁר־צִוָּה הַמֶּלֶךְ וַיֵּעָתֵר אֱלֹהִים לָאָרֶץ אַחֲרֵי־כֵן,CBH
2 Sam 21:15,וַתְּהִי־עוֺד מִלְחָמָה לַפְּלִשְׁתִּים אֶת־יִשְׂרָאֵל וַיֵּרֶד דָּוִד וַעֲבָדָיו עִמּוֺ וַיִּלָּחֲמוּ אֶת־פְּלִשְׁתִּים וַיָּעַף דָּוִד,CBH
2 Sam 21:16,וְיְִבִּי בְּנֹב אֲשֶׁר בִּילִידֵי הָרָפָה וּמִשְׁקַל קֵינוֺ שְׁלֹשׁ מֵאוֺת מִשְׁקַל נְחֹשֶׁת וְהוּא חָגוּר חֲדָשָׁה וַיֹּאמֶר לְהַכּוֺת אֶת־דָּוִד,CBH
2 Sam 21:17,וַיַּעֲזָר־לוֺ אֲבִישַׁי בֶּן־צְרוּיָה וַיַּךְ אֶת־הַפְּלִשְׁתִּי וַיְמִיתֵהוּ אָז נִשְׁבְּעוּ אַנְשֵׁי־דָוִד לוֺ לֵאמֹר לֹא־תֵצֵא עוֺד אִתָּנוּ לַמִּלְחָמָה וְלֹא תְכַבֶּה אֶת־נֵר יִשְׂרָאֵל,CBH
2 Sam 21:18,וַיְהִי אַחֲרֵי־כֵן וַתְּהִי־עוֺד הַמִּלְחָמָה בְּגוֺב עִם־פְּלִשְׁתִּים אָז הִכָּה סִבְּכַי הַחֻשָׁתִי אֶת־סַף אֲשֶׁר בִּילִדֵי הָרָפָה,CBH
2 Sam 21:19,וַתְּהִי־עוֺד הַמִּלְחָמָה בְּגוֺב עִם־פְּלִשְׁתִּים וַיַּךְ אֶלְחָנָן בֶּן־יַעְרֵי אֹרְגִים בֵּית הַלַּחְמִי אֵת גָּלְיָת הַגִּתִּי וְעֵץ חֲנִיתוֺ כִּמְנוֺר אֹרְגִים,CBH
2 Sam 21:20,וַתְּהִי־עוֺד מִלְחָמָה בְּגַת וַיְהִי אִישׁ מָדוֺן וְאֶצְבְּעֹת יָדָיו וְאֶצְבְּעֹת רַגְלָיו שֵׁשׁ וָשֵׁשׁ עֶשְׂרִים וְאַרְבַּע מִסְפָּר וְגַם־הוּא יֻלַּד לְהָרָפָה,CBH
2 Sam 21:21,וַיְחָרֵף אֶת־יִשְׂרָאֵל וַיַּכֵּהוּ יְהוֺנָתָן בֶּן־ִמְעָה אֲחִי דָוִד,CBH
2 Sam 21:22,אֶת־אַרְבַּעַת אֵלֶּה יֻלְּדוּ לְהָרָפָה בְּגַת וַיִּפְּלוּ בְיַד־דָּוִד וּבְיַד עֲבָדָיו,CBH
2 Sam 22:1,וַיְדַבֵּר דָּוִד לַיהוָה אֶת־דִּבְרֵי הַשִּׁירָה הַזֹּאת בְּיוֺם הִצִּיל יְהוָה אֹתוֺ מִכַּף כָּל־אֹיְבָיו וּמִכַּף שָׁאוּל,CBH
2 Sam 23:1,וְאֵלֶּה דִּבְרֵי דָוִד הָאַחֲרֹנִים נְאֻם דָּוִד בֶּן־יִשַׁי וּנְאֻם הַגֶּבֶר הֻקַם עָל מְשִׁיחַ אֱלֹהֵי יַעֲקֹב וּנְעִים זְמִרוֺת יִשְׂרָאֵל,CBH
2 Sam 23:2,רוּחַ יְהוָה דִּבֶּר־בִּי וּמִלָּתוֺ עַל־לְשׁוֺנִי,CBH
2 Sam 23:3,אָמַר אֱלֹהֵי יִשְׂרָאֵל לִי דִבֶּר צוּר יִשְׂרָאֵל מוֺשֵׁל בָּאָדָם צַדִּיק מוֺשֵׁל יִרְאַת אֱלֹהִים,CBH
2 Sam 23:4,וּכְאוֺר בֹּקֶר יִזְרַח־שָׁמֶשׁ בֹּקֶר לֹא עָבוֺת מִנֹּגַהּ מִמָּטָר דֶּשֶׁא מֵאָרֶץ,CBH
2 Sam 23:5,כִּי־לֹא־כֵן בֵּיתִי עִם־אֵל כִּי בְרִית עוֺלָם שָׂם לִי עֲרוּכָה בַכֹּל וּשְׁמֻרָה כִּי־כָל־יִשְׁעִי וְכָל־חֵפֶץ כִּי־לֹא יַצְמִיחַ,CBH
2 Sam 23:6,וּבְלִיַּעַל כְּקוֺץ מֻנָד כֻּלָּהַם כִּי־לֹא בְיָד יִקָּחוּ,CBH
2 Sam 23:7,וְאִישׁ יִגַּע בָּהֶם יִמָּלֵא בַרְזֶל וְעֵץ חֲנִית וּבָאֵשׁ שָׂרוֺף יִשָּׂרְפוּ בַּשָּׁבֶת,CBH
2 Sam 23:8,אֵלֶּה שְׁמוֺת הַגִּבֹּרִים אֲשֶׁר לְדָוִד יֹשֵׁב בַּשֶּׁבֶת תַּחְכְּמֹנִי רֹאשׁ הַשָּׁלִשִׁי הוּא עֲדִינוֺ הָעֶצְנִי עַל־שְׁמֹנֶה מֵאוֺת חָלָל בְּפַעַם אֶחָת,CBH
2 Sam 23:9,וְאַחֲרָיו אֶלְעָזָר בֶּן־דֹּדוֺ בֶּן־אֲחֹחִי בִּשְׁלֹשָׁה הַגִּבֹּרִים עִם־דָּוִד בְּחָרְפָם בַּפְּלִשְׁתִּים נֶאֶסְפוּ־שָׁם לַמִּלְחָמָה וַיַּעֲלוּ אִישׁ יִשְׂרָאֵל,CBH
2 Sam 23:10,הוּא קָם וַיַּךְ בַּפְּלִשְׁתִּים עַד כִּי־יָגְעָה יָדוֺ וַתִּדְבַּק יָדוֺ אֶל־הַחֶרֶב וַיַּעַשׂ יְהוָה תְּשׁוּעָה גְדוֺלָה בַּיּוֺם הַהוּא וְהָעָם יָשֻׁבוּ אַחֲרָיו אַךְ־לְפַשֵּׁט,CBH
2 Sam 23:11,וְאַחֲרָיו שַׁמָּא בֶן־אָגֵא הָרָרִי וַיֵּאָסְפוּ פְלִשְׁתִּים לַחַיָּה וַתְּהִי־שָׁם חֶלְקַת הַשָּׂדֶה מְלֵאָה עֲדָשִׁים וְהָעָם נָס מִפְּנֵי פְלִשְׁתִּים,CBH
2 Sam 23:12,וַיִּתְיַצֵּב בְּתוֺךְ־הַחֶלְקָה וַיַּצִּילֶהָ וַיַּךְ אֶת־פְּלִשְׁתִּים וַיַּעַשׂ יְהוָה תְּשׁוּעָה גְדוֺלָה,CBH
2 Sam 23:13,וַיֵּרְדוּ ְלָֹה מֵהַשְּׁלֹשִׁים רֹאשׁ וַיָּבֹאוּ אֶל־קָצִיר אֶל־דָּוִד אֶל־מְעָרַת עֲדֻלָּם וְחַיַּת פְּלִשְׁתִּים חֹנָה בְּעֵמֶק רְפָאִים,CBH
2 Sam 23:14,וְדָוִד אָז בַּמְּצוּדָה וּמַצַּב פְּלִשְׁתִּים אָז בֵּית לָחֶם,CBH
2 Sam 23:15,וַיִּתְאַוֶּה דָוִד וַיֹּאמַר מִי יַשְׁקֵנִי מַיִם מִבֹּאר בֵּית־לֶחֶם אֲשֶׁר בַּשָּׁעַר,CBH
2 Sam 23:16,וַיִּבְקְעוּ שְׁלֹשֶׁת הַגִּבֹּרִים בְּמַחֲנֵה פְלִשְׁתִּים וַיִּשְׁאֲבוּ־מַיִם מִבֹּאר בֵּית־לֶחֶם אֲשֶׁר בַּשַּׁעַר וַיִּשְׂאוּ וַיָּבִאוּ אֶל־דָּוִד וְלֹא אָבָה לִשְׁתּוֺתָם וַיַּסֵּךְ אֹתָם לַיהוָה,CBH
2 Sam 23:17,וַיֹּאמֶר חָלִילָה לִּי יְהוָה מֵעֲשֹׂתִי זֹאת הֲדַם הָאֲנָשִׁים הַהֹלְכִים בְּנַפְשׁוֺתָם וְלֹא אָבָה לִשְׁתּוֺתָם אֵלֶּה עָשׂוּ שְׁלֹשֶׁת הַגִּבֹּרִים,CBH
2 Sam 23:18,וַאֲבִישַׁי אֲחִי יוֺאָב בֶּן־צְרוּיָה הוּא רֹאשׁ הְַּלָֹה וְהוּא עוֺרֵר אֶת־חֲנִיתוֺ עַל־שְׁלֹשׁ מֵאוֺת חָלָל וְלוֺ־שֵׁם בַּשְּׁלֹשָׁה,CBH
2 Sam 23:19,מִן־הַשְּׁלֹשָׁה הֲכִי נִכְבָּד וַיְהִי לָהֶם לְשָׂר וְעַד־הַשְּׁלֹשָׁה לֹא־בָא,CBH
2 Sam 23:20,וּבְנָיָהוּ בֶן־יְהוֺיָדָע בֶּן־אִישׁ־חַיִל רַב־פְּעָלִים מִקַּבְצְאֵל הוּא הִכָּה אֵת שְׁנֵי אֲרִאֵל מוֺאָב וְהוּא יָרַד וְהִכָּה אֶת־הָאֲרִי בְּתוֺךְ הַבֹּאר בְּיוֺם הַשָּׁלֶג,CBH
2 Sam 23:21,וְהוּא־הִכָּה אֶת־אִישׁ מִצְרִי אִי מַרְאֶה וּבְיַד הַמִּצְרִי חֲנִית וַיֵּרֶד אֵלָיו בַּשָּׁבֶט וַיִּגְזֹל אֶת־הַחֲנִית מִיַּד הַמִּצְרִי וַיַּהַרְגֵהוּ בַּחֲנִיתוֺ,CBH
2 Sam 23:22,אֵלֶּה עָשָׂה בְּנָיָהוּ בֶּן־יְהוֺיָדָע וְלוֺ־שֵׁם בִּשְׁלֹשָׁה הַגִּבֹּרִים,CBH
2 Sam 23:23,מִן־הַשְּׁלֹשִׁים נִכְבָּד וְאֶל־הַשְּׁלֹשָׁה לֹא־בָא וַיְשִׂמֵהוּ דָוִד אֶל־מִשְׁמַעְתּוֺ,CBH
2 Sam 23:24,עֲשָׂה־אֵל אֲחִי־יוֺאָב בַּשְּׁלֹשִׁים אֶלְחָנָן בֶּן־דֹּדוֺ בֵּית לָחֶם,CBH
2 Sam 23:25,שַׁמָּה הַחֲרֹדִי אֱלִיקָא הַחֲרֹדִי,CBH
2 Sam 23:26,חֶלֶץ הַפַּלְטִי עִירָא בֶן־עִקֵּשׁ הַתְּקוֺעִי,CBH
2 Sam 23:27,אֲבִיעֶזֶר הָעַנְּתֹתִי מְבֻנַּי הַחֻשָׁתִי,CBH
2 Sam 23:28,צַלְמוֺן הָאֲחֹחִי מַהְרַי הַנְּטֹפָתִי,CBH
2 Sam 23:29,חֵלֶב בֶּן־בַּעֲנָה הַנְּטֹפָתִי אִתַּי בֶּן־רִיבַי מִגִּבְעַת בְּנֵי בִנְיָמִן,CBH
2 Sam 23:30,בְּנָיָהוּ פִּרְעָתֹנִי הִדַּי מִנַּחֲלֵי גָעַשׁ,CBH
2 Sam 23:31,אֲבִי־עַלְבוֺן הָעַרְבָתִי עַזְמָוֶת הַבַּרְחֻמִי,CBH
2 Sam 23:32,אֶלְיַחְבָּא הַשַּׁעַלְבֹנִי בְּנֵי יָשֵׁן יְהוֺנָתָן,CBH
2 Sam 23:33,שַׁמָּה הַהֲרָרִי אֲחִיאָם בֶּן־שָׁרָר הָארָרִי,CBH
2 Sam 23:34,אֱלִיפֶלֶט בֶּן־אֲחַסְבַּי בֶּן־הַמַּעֲכָתִי אֱלִיעָם בֶּן־אֲחִיתֹפֶל הַגִּלֹנִי,CBH
2 Sam 23:35,חֶצְרַי הַכַּרְמְלִי פַּעֲרַי הָאַרְבִּי,CBH
2 Sam 23:36,יִגְאָל בֶּן־נָתָן מִצֹּבָה בָּנִי הַגָּדִי,CBH
2 Sam 23:37,צֶלֶק הָעַמֹּנִי נַחְרַי הַבְּאֵרֹתִי נֵֹא כְּלֵי יוֺאָב בֶּן־צְרֻיָה,CBH
2 Sam 23:38,עִירָא הַיִּתְרִי גָּרֵב הַיִּתְרִי,CBH
2 Sam 23:39,אוּרִיָּה הַחִתִּי כֹּל שְׁלֹשִׁים וְשִׁבְעָה,CBH
2 Sam 24:1,וַיֹּסֶף אַף־יְהוָה לַחֲרוֺת בְּיִשְׂרָאֵל וַיָּסֶת אֶת־דָּוִד בָּהֶם לֵאמֹר לֵךְ מְנֵה אֶת־יִשְׂרָאֵל וְאֶת־יְהוּדָה,CBH
2 Sam 24:2,וַיֹּאמֶר הַמֶּלֶךְ אֶל־יוֺאָב שַׂר־הַחַיִל אֲשֶׁר־אִתּוֺ שׁוּט־נָא בְּכָל־שִׁבְטֵי יִשְׂרָאֵל מִדָּן וְעַד־בְּאֵר שֶׁבַע וּפִקְדוּ אֶת־הָעָם וְיָדַעְתִּי אֵת מִסְפַּר הָעָם,CBH
2 Sam 24:3,וַיֹּאמֶר יוֺאָב אֶל־הַמֶּלֶךְ וְיוֺסֵף יְהוָה אֱלֹהֶיךָ אֶל־הָעָם כָּהֵם וְכָהֵם מֵאָה פְעָמִים וְעֵינֵי אֲדֹנִי־הַמֶּלֶךְ רֹאוֺת וַאדֹנִי הַמֶּלֶךְ לָמָּה חָפֵץ בַּדָּבָר הַזֶּה,CBH
2 Sam 24:4,וַיֶּחֱזַק דְּבַר־הַמֶּלֶךְ אֶל־יוֺאָב וְעַל שָׂרֵי הֶחָיִל וַיֵּצֵא יוֺאָב וְשָׂרֵי הַחַיִל לִפְנֵי הַמֶּלֶךְ לִפְקֹד אֶת־הָעָם אֶת־יִשְׂרָאֵל,CBH
2 Sam 24:5,וַיַּעַבְרוּ אֶת־הַיַּרְדֵּן וַיַּחֲנוּ בַעֲרוֺעֵר יְמִין הָעִיר אֲשֶׁר בְּתוֺךְ־הַנַּחַל הַגָּד וְאֶל־יַעְזֵר,CBH
2 Sam 24:6,וַיָּבֹאוּ הַגִּלְעָדָה וְאֶל־אֶרֶץ תַּחְתִּים חָדְשִׁי וַיָּבֹאוּ דָּנָה יַּעַן וְסָבִיב אֶל־צִידוֺן,CBH
2 Sam 24:7,וַיָּבֹאוּ מִבְצַר־צֹר וְכָל־עָרֵי הַחִוִּי וְהַכְּנַעֲנִי וַיֵּצְאוּ אֶל־נֶגֶב יְהוּדָה בְּאֵר שָׁבַע,CBH
2 Sam 24:8,וַיָּשֻׁטוּ בְּכָל־הָאָרֶץ וַיָּבֹאוּ מִקְצֵה תִשְׁעָה חֳדָשִׁים וְעֶשְׂרִים יוֺם יְרוּשָׁלִָם,CBH
2 Sam 24:9,וַיִּתֵּן יוֺאָב אֶת־מִסְפַּר מִפְקַד־הָעָם אֶל־הַמֶּלֶךְ וַתְּהִי יִשְׂרָאֵל שְׁמֹנֶה מֵאוֺת אֶלֶף אִישׁ־חַיִל שֹׁלֵף חֶרֶב וְאִישׁ יְהוּדָה חֲמֵשׁ־מֵאוֺת אֶלֶף אִישׁ,CBH
2 Sam 24:10,וַיַּךְ לֵב־דָּוִד אֹתוֺ אַחֲרֵי־כֵן סָפַר אֶת־הָעָם וַיֹּאמֶר דָּוִד אֶל־יְהוָה חָטָאתִי מְאֹד אֲשֶׁר עָשִׂיתִי וְעַתָּה יְהוָה הַעֲבֶר־נָא אֶת־עֲוֹן עַבְדְּךָ כִּי נִסְכַּלְתִּי מְאֹד,CBH
2 Sam 24:11,וַיָּקָם דָּוִד בַּבֹּקֶר וּדְבַר־יְהוָה הָיָה אֶל־גָּד הַנָּבִיא חֹזֵה דָוִד לֵאמֹר,CBH
2 Sam 24:12,הָלוֺךְ וְדִבַּרְתָּ אֶל־דָּוִד כֹּה אָמַר יְהוָה שָׁלֹשׁ אָנֹכִי נוֺטֵל עָלֶיךָ בְּחַר־לְךָ אַחַת־מֵהֶם וְאֶעֱשֶׂה־לָּךְ,CBH
2 Sam 24:13,וַיָּבֹא־גָד אֶל־דָּוִד וַיַּגֶּד־לוֺ וַיֹּאמֶר לוֺ הֲתָבוֺא לְךָ שֶׁבַע שָׁנִים רָעָב בְּאַרְצֶךָ אִם־שְׁלֹשָׁה חֳדָשִׁים נֻסְךָ לִפְנֵי־צָרֶיךָ וְהוּא רֹדְפֶךָ וְאִם־הֱיוֺת שְׁלֹשֶׁת יָמִים דֶּבֶר בְּאַרְצֶךָ עַתָּה דַּע וּרְאֵה מָה־אָשִׁיב שֹׁלְחִי דָּבָר,CBH
2 Sam 24:14,וַיֹּאמֶר דָּוִד אֶל־גָּד צַר־לִי מְאֹד נִפְּלָה־נָּא בְיַד־יְהוָה כִּי־רַבִּים רַחֲמָיו וּבְיַד־אָדָם אַל־אֶפֹּלָה,CBH
2 Sam 24:15,וַיִּתֵּן יְהוָה דֶּבֶר בְּיִשְׂרָאֵל מֵהַבֹּקֶר וְעַד־עֵת מוֺעֵד וַיָּמָת מִן־הָעָם מִדָּן וְעַד־בְּאֵר שֶׁבַע שִׁבְעִים אֶלֶף אִישׁ,CBH
2 Sam 24:16,וַיִּשְׁלַח יָדוֺ הַמַּלְאָךְ יְרוּשָׁלִַם לְשַׁחֲתָהּ וַיִּנָּחֶם יְהוָה אֶל־הָרָעָה וַיֹּאמֶר לַמַּלְאָךְ הַמַּשְׁחִית בָּעָם רַב עַתָּה הֶרֶף יָדֶךָ וּמַלְאַךְ יְהוָה הָיָה עִם־גֹּרֶן הָאֲרַוְנָה הַיְבֻסִי,CBH
2 Sam 24:17,וַיֹּאמֶר דָּוִד אֶל־יְהוָה בִּרְאֹתוֺ אֶת־הַמַּלְאָךְ הַמַּכֶּה בָעָם וַיֹּאמֶר הִנֵּה אָנֹכִי חָטָאתִי וְאָנֹכִי הֶעֱוֵיתִי וְאֵלֶּה הַצֹּאן מֶה עָשׂוּ תְּהִי נָא יָדְךָ בִּי וּבְבֵית אָבִי,CBH
2 Sam 24:18,וַיָּבֹא־גָד אֶל־דָּוִד בַּיּוֺם הַהוּא וַיֹּאמֶר לוֺ עֲלֵה הָקֵם לַיהוָה מִזְבֵּחַ בְּגֹרֶן אֲרַוְנָה הַיְבֻסִי,CBH
2 Sam 24:19,וַיַּעַל דָּוִד כִּדְבַר־גָּד כַּאֲשֶׁר צִוָּה יְהוָה,CBH
2 Sam 24:20,וַיַּשְׁקֵף אֲרַוְנָה וַיַּרְא אֶת־הַמֶּלֶךְ וְאֶת־עֲבָדָיו עֹבְרִים עָלָיו וַיֵּצֵא אֲרַוְנָה וַיִּשְׁתַּחוּ לַמֶּלֶךְ אַפָּיו אָרְצָה,CBH
2 Sam 24:21,וַיֹּאמֶר אֲרַוְנָה מַדּוּעַ בָּא אֲדֹנִי־הַמֶּלֶךְ אֶל־עַבְדּוֺ וַיֹּאמֶר דָּוִד לִקְנוֺת מֵעִמְּךָ אֶת־הַגֹּרֶן לִבְנוֺת מִזְבֵּחַ לַיהוָה וְתֵעָצַר הַמַּגֵּפָה מֵעַל הָעָם,CBH
2 Sam 24:22,וַיֹּאמֶר אֲרַוְנָה אֶל־דָּוִד יִקַּח וְיַעַל אֲדֹנִי הַמֶּלֶךְ הַטּוֺב בְּעֵינָיו רְאֵה הַבָּקָר לָעֹלָה וְהַמֹּרִגִּים וּכְלֵי הַבָּקָר לָעֵצִים,CBH
2 Sam 24:23,הַכֹּל נָתַן אֲרַוְנָה הַמֶּלֶךְ לַמֶּלֶךְ וַיֹּאמֶר אֲרַוְנָה אֶל־הַמֶּלֶךְ יְהוָה אֱלֹהֶיךָ יִרְצֶךָ,CBH
2 Sam 24:24,וַיֹּאמֶר הַמֶּלֶךְ אֶל־אֲרַוְנָה לֹא כִּי־קָנוֺ אֶקְנֶה מֵאוֺתְךָ בִּמְחִיר וְלֹא אַעֲלֶה לַיהוָה אֱלֹהַי עֹלוֺת חִנָּם וַיִּקֶן דָּוִד אֶת־הַגֹּרֶן וְאֶת־הַבָּקָר בְּכֶסֶף שְׁקָלִים חֲמִשִּׁים,CBH
2 Sam 24:25,וַיִּבֶן שָׁם דָּוִד מִזְבֵּחַ לַיהוָה וַיַּעַל עֹלוֺת וּשְׁלָמִים וַיֵּעָתֵר יְהוָה לָאָרֶץ וַתֵּעָצַר הַמַּגֵּפָה מֵעַל יִשְׂרָאֵל,CBH
1 Kgs 1:1,וְהַמֶּלֶךְ דָּוִד זָקֵן בָּא בַּיָּמִים וַיְכַסֻּהוּ בַּבְּגָדִים וְלֹא יִחַם לוֺ,CBH
1 Kgs 1:2,וַיֹּאמְרוּ לוֺ עֲבָדָיו יְבַקְשׁוּ לַאדֹנִי הַמֶּלֶךְ נַעֲרָה בְתוּלָה וְעָמְדָה לִפְנֵי הַמֶּלֶךְ וּתְהִי־לוֺ סֹכֶנֶת וְשָׁכְבָה בְחֵיקֶךָ וְחַם לַאדֹנִי הַמֶּלֶךְ,CBH
1 Kgs 1:3,וַיְבַקְשׁוּ נַעֲרָה יָפָה בְּכֹל גְּבוּל יִשְׂרָאֵל וַיִּמְצְאוּ אֶת־אֲבִישַׁג הַשּׁוּנַמִּית וַיָּבִאוּ אֹתָהּ לַמֶּלֶךְ,CBH
1 Kgs 1:4,וְהַנַּעֲרָה יָפָה עַד־מְאֹד וַתְּהִי לַמֶּלֶךְ סֹכֶנֶת וַתְּשָׁרְתֵהוּ וְהַמֶּלֶךְ לֹא יְדָעָהּ,CBH
1 Kgs 1:5,וַאֲדֹנִיָּה בֶן־חַגִּית מִתְנַשֵּׂא לֵאמֹר אֲנִי אֶמְלֹךְ וַיַּעַשׂ לוֺ רֶכֶב וּפָרָשִׁים וַחֲמִשִּׁים אִישׁ רָצִים לְפָנָיו,CBH
1 Kgs 1:6,וְלֹא־עֲצָבוֺ אָבִיו מִיָּמָיו לֵאמֹר מַדּוּעַ כָּכָה עָשִׂיתָ וְגַם־הוּא טוֺב־תֹּאַר מְאֹד וְאֹתוֺ יָלְדָה אַחֲרֵי אַבְשָׁלוֺם,CBH
1 Kgs 1:7,וַיִּהְיוּ דְבָרָיו עִם יוֺאָב בֶּן־צְרוּיָה וְעִם אֶבְיָתָר הַכֹּהֵן וַיַּעְזְרוּ אַחֲרֵי אֲדֹנִיָּה,CBH
1 Kgs 1:8,וְצָדוֺק הַכֹּהֵן וּבְנָיָהוּ בֶן־יְהוֺיָדָע וְנָתָן הַנָּבִיא וְשִׁמְעִי וְרֵעִי וְהַגִּבּוֺרִים אֲשֶׁר לְדָוִד לֹא הָיוּ עִם־אֲדֹנִיָּהוּ,CBH
1 Kgs 1:9,וַיִּזְבַּח אֲדֹנִיָּהוּ צֹאן וּבָקָר וּמְרִיא עִם אֶבֶן הַזֹּחֶלֶת אֲשֶׁר־אֵצֶל עֵין רֹגֵל וַיִּקְרָא אֶת־כָּל־אֶחָיו בְּנֵי הַמֶּלֶךְ וּלְכָל־אַנְשֵׁי יְהוּדָה עַבְדֵי הַמֶּלֶךְ,CBH
1 Kgs 1:10,וְאֶת־נָתָן הַנָּבִיא וּבְנָיָהוּ וְאֶת־הַגִּבּוֺרִים וְאֶת־שְׁלֹמֹה אָחִיו לֹא קָרָא,CBH
1 Kgs 1:11,וַיֹּאמֶר נָתָן אֶל־בַּת־שֶׁבַע אֵם־שְׁלֹמֹה לֵאמֹר הֲלוֺא שָׁמַעַתְּ כִּי מָלַךְ אֲדֹנִיָּהוּ בֶן־חַגִּית וַאֲדֹנֵינוּ דָוִד לֹא יָדָע,CBH
1 Kgs 1:12,וְעַתָּה לְכִי אִיעָצֵךְ נָא עֵצָה וּמַלְּטִי אֶת־נַפְשֵׁךְ וְאֶת־נֶפֶשׁ בְּנֵךְ שְׁלֹמֹה,CBH
1 Kgs 1:13,לְכִי וּבֹאִי אֶל־הַמֶּלֶךְ דָּוִד וְאָמַרְתְּ אֵלָיו הֲלֹא־אַתָּה אֲדֹנִי הַמֶּלֶךְ נִשְׁבַּעְתָּ לַאֲמָתְךָ לֵאמֹר כִּי־שְׁלֹמֹה בְנֵךְ יִמְלֹךְ אַחֲרַי וְהוּא יֵשֵׁב עַל־כִּסְאִי וּמַדּוּעַ מָלַךְ אֲדֹנִיָהוּ,CBH
1 Kgs 1:14,הִנֵּה עוֺדָךְ מְדַבֶּרֶת שָׁם עִם־הַמֶּלֶךְ וַאֲנִי אָבוֺא אַחֲרַיִךְ וּמִלֵּאתִי אֶת־דְּבָרָיִךְ,CBH
1 Kgs 1:15,וַתָּבֹא בַת־שֶׁבֶע אֶל־הַמֶּלֶךְ הַחַדְרָה וְהַמֶּלֶךְ זָקֵן מְאֹד וַאֲבִישַׁג הַשּׁוּנַמִּית מְשָׁרַת אֶת־הַמֶּלֶךְ,CBH
1 Kgs 1:16,וַתִּקֹּד בַּת־שֶׁבַע וַתִּשְׁתַּחוּ לַמֶּלֶךְ וַיֹּאמֶר הַמֶּלֶךְ מַה־לָּךְ,CBH
1 Kgs 1:17,וַתֹּאמֶר לוֺ אֲדֹנִי אַתָּה נִשְׁבַּעְתָּ בַּיהוָה אֱלֹהֶיךָ לַאֲמָתֶךָ כִּי־שְׁלֹמֹה בְנֵךְ יִמְלֹךְ אַחֲרָי וְהוּא יֵשֵׁב עַל־כִּסְאִי,CBH
1 Kgs 1:18,וְעַתָּה הִנֵּה אֲדֹנִיָּה מָלָךְ וְעַתָּה אֲדֹנִי הַמֶּלֶךְ לֹא יָדָעְתָּ,CBH
1 Kgs 1:19,וַיִּזְבַּח שׁוֺר וּמְרִיא־וְצֹאן לָרֹב וַיִּקְרָא לְכָל־בְּנֵי הַמֶּלֶךְ וּלְאֶבְיָתָר הַכֹּהֵן וּלְיֹאָב שַׂר הַצָּבָא וְלִשְׁלֹמֹה עַבְדְּךָ לֹא קָרָא,CBH
1 Kgs 1:20,וְאַתָּה אֲדֹנִי הַמֶּלֶךְ עֵינֵי כָל־יִשְׂרָאֵל עָלֶיךָ לְהַגִּיד לָהֶם מִי יֵשֵׁב עַל־כִּסֵּא אֲדֹנִי־הַמֶּלֶךְ אַחֲרָיו,CBH
1 Kgs 1:21,וְהָיָה כִּשְׁכַב אֲדֹנִי־הַמֶּלֶךְ עִם־אֲבֹתָיו וְהָיִיתִי אֲנִי וּבְנִי שְׁלֹמֹה חַטָּאִים,CBH
1 Kgs 1:22,וְהִנֵּה עוֺדֶנָּה מְדַבֶּרֶת עִם־הַמֶּלֶךְ וְנָתָן הַנָּבִיא בָּא,CBH
1 Kgs 1:23,וַיַּגִּידוּ לַמֶּלֶךְ לֵאמֹר הִנֵּה נָתָן הַנָּבִיא וַיָּבֹא לִפְנֵי הַמֶּלֶךְ וַיִּשְׁתַּחוּ לַמֶּלֶךְ עַל־אַפָּיו אָרְצָה,CBH
1 Kgs 1:24,וַיֹּאמֶר נָתָן אֲדֹנִי הַמֶּלֶךְ אַתָּה אָמַרְתָּ אֲדֹנִיָּהוּ יִמְלֹךְ אַחֲרָי וְהוּא יֵשֵׁב עַל־כִּסְאִי,CBH
1 Kgs 1:25,כִּי יָרַד הַיּוֺם וַיִּזְבַּח שׁוֺר וּמְרִיא־וְצֹאן לָרֹב וַיִּקְרָא לְכָל־בְּנֵי הַמֶּלֶךְ וּלְשָׂרֵי הַצָּבָא וּלְאֶבְיָתָר הַכֹּהֵן וְהִנָּם אֹכְלִים וְשֹׁתִים לְפָנָיו וַיֹּאמְרוּ יְחִי הַמֶּלֶךְ אֲדֹנִיָּהוּ,CBH
1 Kgs 1:26,וְלִי אֲנִי־עַבְדֶּךָ וּלְצָדֹק הַכֹּהֵן וְלִבְנָיָהוּ בֶן־יְהוֺיָדָע וְלִשְׁלֹמֹה עַבְדְּךָ לֹא קָרָא,CBH
1 Kgs 1:27,אִם מֵאֵת אֲדֹנִי הַמֶּלֶךְ נִהְיָה הַדָּבָר הַזֶּה וְלֹא הוֺדַעְתָּ אֶת־עַבְדְּךָ מִי יֵשֵׁב עַל־כִּסֵּא אֲדֹנִי־הַמֶּלֶךְ אַחֲרָיו,CBH
1 Kgs 1:28,וַיַּעַן הַמֶּלֶךְ דָּוִד וַיֹּאמֶר קִרְאוּ־לִי לְבַת־שָׁבַע וַתָּבֹא לִפְנֵי הַמֶּלֶךְ וַתַּעֲמֹד לִפְנֵי הַמֶּלֶךְ,CBH
1 Kgs 1:29,וַיִּשָּׁבַע הַמֶּלֶךְ וַיֹּאמַר חַי־יְהוָה אֲשֶׁר־פָּדָה אֶת־נַפְשִׁי מִכָּל־צָרָה,CBH
1 Kgs 1:30,כִּי כַּאֲשֶׁר נִשְׁבַּעְתִּי לָךְ בַּיהוָה אֱלֹהֵי יִשְׂרָאֵל לֵאמֹר כִּי־שְׁלֹמֹה בְנֵךְ יִמְלֹךְ אַחֲרַי וְהוּא יֵשֵׁב עַל־כִּסְאִי תַּחְתָּי כִּי כֵּן אֶעֱשֶׂה הַיּוֺם הַזֶּה,CBH
1 Kgs 1:31,וַתִּקֹּד בַּת־שֶׁבַע אַפַּיִם אֶרֶץ וַתִּשְׁתַּחוּ לַמֶּלֶךְ וַתֹּאמֶר יְחִי אֲדֹנִי הַמֶּלֶךְ דָּוִד לְעֹלָם,CBH
1 Kgs 1:32,וַיֹּאמֶר הַמֶּלֶךְ דָּוִד קִרְאוּ־לִי לְצָדוֺק הַכֹּהֵן וּלְנָתָן הַנָּבִיא וְלִבְנָיָהוּ בֶּן־יְהוֺיָדָע וַיָּבֹאוּ לִפְנֵי הַמֶּלֶךְ,CBH
1 Kgs 1:33,וַיֹּאמֶר הַמֶּלֶךְ לָהֶם קְחוּ עִמָּכֶם אֶת־עַבְדֵי אֲדֹנֵיכֶם וְהִרְכַּבְתֶּם אֶת־שְׁלֹמֹה בְנִי עַל־הַפִּרְדָּה אֲשֶׁר־לִי וְהוֺרַדְתֶּם אֹתוֺ אֶל־גִּחוֺן,CBH
1 Kgs 1:34,וּמָשַׁח אֹתוֺ שָׁם צָדוֺק הַכֹּהֵן וְנָתָן הַנָּבִיא לְמֶלֶךְ עַל־יִשְׂרָאֵל וּתְקַעְתֶּם בַּשּׁוֺפָר וַאֲמַרְתֶּם יְחִי הַמֶּלֶךְ שְׁלֹמֹה,CBH
1 Kgs 1:35,וַעֲלִיתֶם אַחֲרָיו וּבָא וְיָשַׁב עַל־כִּסְאִי וְהוּא יִמְלֹךְ תַּחְתָּי וְאֹתוֺ צִוִּיתִי לִהְיוֺת נָגִיד עַל־יִשְׂרָאֵל וְעַל־יְהוּדָה,CBH
1 Kgs 1:36,וַיַּעַן בְּנָיָהוּ בֶן־יְהוֺיָדָע אֶת־הַמֶּלֶךְ וַיֹּאמֶר אָמֵן כֵּן יֹאמַר יְהוָה אֱלֹהֵי אֲדֹנִי הַמֶּלֶךְ,CBH
1 Kgs 1:37,כַּאֲשֶׁר הָיָה יְהוָה עִם־אֲדֹנִי הַמֶּלֶךְ כֵּן יִהְיֶה עִם־שְׁלֹמֹה וִיגַדֵּל אֶת־כִּסְאוֺ מִכִּסֵּא אֲדֹנִי הַמֶּלֶךְ דָּוִד,CBH
1 Kgs 1:38,וַיֵּרֶד צָדוֺק הַכֹּהֵן וְנָתָן הַנָּבִיא וּבְנָיָהוּ בֶן־יְהוֺיָדָע וְהַכְּרֵתִי וְהַפְּלֵתִי וַיַּרְכִּבוּ אֶת־שְׁלֹמֹה עַל־פִּרְדַּת הַמֶּלֶךְ דָּוִד וַיֹּלִכוּ אֹתוֺ עַל־גִּחוֺן,CBH
1 Kgs 1:39,וַיִּקַּח צָדוֺק הַכֹּהֵן אֶת־קֶרֶן הַשֶּׁמֶן מִן־הָאֹהֶל וַיִּמְשַׁח אֶת־שְׁלֹמֹה וַיִּתְקְעוּ בַּשּׁוֺפָר וַיֹּאמְרוּ כָּל־הָעָם יְחִי הַמֶּלֶךְ שְׁלֹמֹה,CBH
1 Kgs 1:40,וַיַּעֲלוּ כָל־הָעָם אַחֲרָיו וְהָעָם מְחַלְּלִים בַּחֲלִלִים וּשְׂמֵחִים שִׂמְחָה גְדוֺלָה וַתִּבָּקַע הָאָרֶץ בְּקוֺלָם,CBH
1 Kgs 1:41,וַיִּשְׁמַע אֲדֹנִיָּהוּ וְכָל־הַקְּרֻאִים אֲשֶׁר אִתּוֺ וְהֵם כִּלּוּ לֶאֱכֹל וַיִּשְׁמַע יוֺאָב אֶת־קוֺל הַשּׁוֺפָר וַיֹּאמֶר מַדּוּעַ קוֺל־הַקִּרְיָה הוֺמָה,CBH
1 Kgs 1:42,עוֺדֶנּוּ מְדַבֵּר וְהִנֵּה יוֺנָתָן בֶּן־אֶבְיָתָר הַכֹּהֵן בָּא וַיֹּאמֶר אֲדֹנִיָּהוּ בֹּא כִּי אִישׁ חַיִל אַתָּה וְטוֺב תְּבַשֵּׂר,CBH
1 Kgs 1:43,וַיַּעַן יוֺנָתָן וַיֹּאמֶר לַאֲדֹנִיָּהוּ אֲבָל אֲדֹנֵינוּ הַמֶּלֶךְ־דָּוִד הִמְלִיךְ אֶת־שְׁלֹמֹה,CBH
1 Kgs 1:44,וַיִּשְׁלַח אִתּוֺ־הַמֶּלֶךְ אֶת־צָדוֺק הַכֹּהֵן וְאֶת־נָתָן הַנָּבִיא וּבְנָיָהוּ בֶּן־יְהוֺיָדָע וְהַכְּרֵתִי וְהַפְּלֵתִי וַיַּרְכִּבוּ אֹתוֺ עַל פִּרְדַּת הַמֶּלֶךְ,CBH
1 Kgs 1:45,וַיִּמְשְׁחוּ אֹתוֺ צָדוֺק הַכֹּהֵן וְנָתָן הַנָּבִיא לְמֶלֶךְ בְּגִחוֺן וַיַּעֲלוּ מִשָּׁם שְׂמֵחִים וַתֵּהֹם הַקִּרְיָה הוּא הַקּוֺל אֲשֶׁר שְׁמַעְתֶּם,CBH
1 Kgs 1:46,וְגַם יָשַׁב שְׁלֹמֹה עַל כִּסֵּא הַמְּלוּכָה,CBH
1 Kgs 1:47,וְגַם־בָּאוּ עַבְדֵי הַמֶּלֶךְ לְבָרֵךְ אֶת־אֲדֹנֵינוּ הַמֶּלֶךְ דָּוִד לֵאמֹר יֵיטֵב אֱלֹהִים אֶת־שֵׁם שְׁלֹמֹה מִשְּׁמֶךָ וִיגַדֵּל אֶת־כִּסְאוֺ מִכִּסְאֶךָ וַיִּשְׁתַּחוּ הַמֶּלֶךְ עַל־הַמִּשְׁכָּב,CBH
1 Kgs 1:48,וְגַם־כָּכָה אָמַר הַמֶּלֶךְ בָּרוּךְ יְהוָה אֱלֹהֵי יִשְׂרָאֵל אֲשֶׁר נָתַן הַיּוֺם יֹשֵׁב עַל־כִּסְאִי וְעֵינַי רֹאוֺת,CBH
1 Kgs 1:49,וַיֶּחֶרְדוּ וַיָּקֻמוּ כָּל־הַקְּרֻאִים אֲשֶׁר לַאֲדֹנִיָּהוּ וַיֵּלְכוּ אִישׁ לְדַרְכּוֺ,CBH
1 Kgs 1:50,וַאֲדֹנִיָּהוּ יָרֵא מִפְּנֵי שְׁלֹמֹה וַיָּקָם וַיֵּלֶךְ וַיַּחֲזֵק בְּקַרְנוֺת הַמִּזְבֵּחַ,CBH
1 Kgs 1:51,וַיֻּגַּד לִשְׁלֹמֹה לֵאמֹר הִנֵּה אֲדֹנִיָּהוּ יָרֵא אֶת־הַמֶּלֶךְ שְׁלֹמֹה וְהִנֵּה אָחַז בְּקַרְנוֺת הַמִּזְבֵּחַ לֵאמֹר יִשָּׁבַע־לִי כַיּוֺם הַמֶּלֶךְ שְׁלֹמֹה אִם־יָמִית אֶת־עַבְדּוֺ בֶּחָרֶב,CBH
1 Kgs 1:52,וַיֹּאמֶר שְׁלֹמֹה אִם יִהְיֶה לְבֶן־חַיִל לֹא־יִפֹּל מִשַּׂעֲרָתוֺ אָרְצָה וְאִם־רָעָה תִמָּצֵא־בוֺ וָמֵת,CBH
1 Kgs 1:53,וַיִּשְׁלַח הַמֶּלֶךְ שְׁלֹמֹה וַיֹּרִדֻהוּ מֵעַל הַמִּזְבֵּחַ וַיָּבֹא וַיִּשְׁתַּחוּ לַמֶּלֶךְ שְׁלֹמֹה וַיֹּאמֶר־לוֺ שְׁלֹמֹה לֵךְ לְבֵיתֶךָ,CBH
1 Kgs 2:1,וַיִּקְרְבוּ יְמֵי־דָוִד לָמוּת וַיְצַו אֶת־שְׁלֹמֹה בְנוֺ לֵאמֹר,CBH
1 Kgs 2:2,אָנֹכִי הֹלֵךְ בְּדֶרֶךְ כָּל־הָאָרֶץ וְחָזַקְתָּ וְהָיִיתָ לְאִישׁ,CBH
1 Kgs 2:3,וְשָׁמַרְתָּ אֶת־מִשְׁמֶרֶת יְהוָה אֱלֹהֶיךָ לָלֶכֶת בִּדְרָכָיו לִשְׁמֹר חֻקֹּתָיו מִצְוֹתָיו וּמִשְׁפָּטָיו וְעֵדְוֹתָיו כַּכָּתוּב בְּתוֺרַת מֹשֶׁה לְמַעַן תַּשְׂכִּיל אֵת כָּל־אֲשֶׁר תַּעֲשֶׂה וְאֵת כָּל־אֲשֶׁר תִּפְנֶה שָׁם,CBH
1 Kgs 2:4,לְמַעַן יָקִים יְהוָה אֶת־דְּבָרוֺ אֲשֶׁר דִּבֶּר עָלַי לֵאמֹר אִם־יִשְׁמְרוּ בָנֶיךָ אֶת־דַּרְכָּם לָלֶכֶת לְפָנַי בֶּאֱמֶת בְּכָל־לְבָבָם וּבְכָל־נַפְשָׁם לֵאמֹר לֹא־יִכָּרֵת לְךָ אִישׁ מֵעַל כִּסֵּא יִשְׂרָאֵל,CBH
1 Kgs 2:5,וְגַם אַתָּה יָדַעְתָּ אֵת אֲשֶׁר־עָשָׂה לִי יוֺאָב בֶּן־צְרוּיָה אֲשֶׁר עָשָׂה לִשְׁנֵי־שָׂרֵי צִבְאוֺת יִשְׂרָאֵל לְאַבְנֵר בֶּן־נֵר וְלַעֲמָשָׂא בֶן־יֶתֶר וַיַּהַרְגֵם וַיָּשֶׂם דְּמֵי־מִלְחָמָה בְּשָׁלֹם וַיִּתֵּן דְּמֵי מִלְחָמָה בַּחֲגֹרָתוֺ אֲשֶׁר בְּמָתְנָיו וּבְנַעֲלוֺ אֲשֶׁר בְּרַגְלָיו,CBH
1 Kgs 2:6,וְעָשִׂיתָ כְּחָכְמָתֶךָ וְלֹא־תוֺרֵד שֵׂיבָתוֺ בְּשָׁלֹם שְׁאֹל,CBH
1 Kgs 2:7,וְלִבְנֵי בַרְזִלַּי הַגִּלְעָדִי תַּעֲשֶׂה־חֶסֶד וְהָיוּ בְּאֹכְלֵי שֻׁלְחָנֶךָ כִּי־כֵן קָרְבוּ אֵלַי בְּבָרְחִי מִפְּנֵי אַבְשָׁלוֺם אָחִיךָ,CBH
1 Kgs 2:8,וְהִנֵּה עִמְּךָ שִׁמְעִי בֶן־גֵּרָא בֶן־הַיְמִינִי מִבַּחֻרִים וְהוּא קִלְלַנִי קְלָלָה נִמְרֶצֶת בְּיוֺם לֶכְתִּי מַחֲנָיִם וְהוּא־יָרַד לִקְרָאתִי הַיַּרְדֵּן וָאֶשָּׁבַע לוֺ בַיהוָה לֵאמֹר אִם־אֲמִיתְךָ בֶּחָרֶב,CBH
1 Kgs 2:9,וְעַתָּה אַל־תְּנַקֵּהוּ כִּי אִישׁ חָכָם אָתָּה וְיָדַעְתָּ אֵת אֲשֶׁר תַּעֲשֶׂה־לּוֺ וְהוֺרַדְתָּ אֶת־שֵׂיבָתוֺ בְּדָם שְׁאוֺל,CBH
1 Kgs 2:10,וַיִּשְׁכַּב דָּוִד עִם־אֲבֹתָיו וַיִּקָּבֵר בְּעִיר דָּוִד,CBH
1 Kgs 2:11,וְהַיָּמִים אֲשֶׁר מָלַךְ דָּוִד עַל־יִשְׂרָאֵל אַרְבָּעִים שָׁנָה בְּחֶבְרוֺן מָלַךְ שֶׁבַע שָׁנִים וּבִירוּשָׁלִַם מָלַךְ שְׁלֹשִׁים וְשָׁלֹשׁ שָׁנִים,CBH
1 Kgs 2:12,וּשְׁלֹמֹה יָשַׁב עַל־כִּסֵּא דָּוִד אָבִיו וַתִּכֹּן מַלְכֻתוֺ מְאֹד,CBH
1 Kgs 2:13,וַיָּבֹא אֲדֹנִיָּהוּ בֶן־חַגֵּית אֶל־בַּת־שֶׁבַע אֵם־שְׁלֹמֹה וַתֹּאמֶר הֲשָׁלוֺם בֹּאֶךָ וַיֹּאמֶר שָׁלוֺם,CBH
1 Kgs 2:14,וַיֹּאמֶר דָּבָר לִי אֵלָיִךְ וַתֹּאמֶר דַּבֵּר,CBH
1 Kgs 2:15,וַיֹּאמֶר אַתְּ יָדַעַתְּ כִּי־לִי הָיְתָה הַמְּלוּכָה וְעָלַי שָׂמוּ כָל־יִשְׂרָאֵל פְּנֵיהֶם לִמְלֹךְ וַתִּסֹּב הַמְּלוּכָה וַתְּהִי לְאָחִי כִּי מֵיְהוָה הָיְתָה לּוֺ,CBH
1 Kgs 2:16,וְעַתָּה שְׁאֵלָה אַחַת אָנֹכִי שֹׁאֵל מֵאִתָּךְ אַל־תָּשִׁבִי אֶת־פָּנָי וַתֹּאמֶר אֵלָיו דַּבֵּר,CBH
1 Kgs 2:17,וַיֹּאמֶר אִמְרִי־נָא לִשְׁלֹמֹה הַמֶּלֶךְ כִּי לֹא־יָשִׁיב אֶת־פָּנָיִךְ וְיִתֶּן־לִי אֶת־אֲבִישַׁג הַשּׁוּנַמִּית לְאִשָּׁה,CBH
1 Kgs 2:18,וַתֹּאמֶר בַּת־שֶׁבַע טוֺב אָנֹכִי אֲדַבֵּר עָלֶיךָ אֶל־הַמֶּלֶךְ,CBH
1 Kgs 2:19,וַתָּבֹא בַת־שֶׁבַע אֶל־הַמֶּלֶךְ שְׁלֹמֹה לְדַבֶּר־לוֺ עַל־אֲדֹנִיָּהוּ וַיָּקָם הַמֶּלֶךְ לִקְרָאתָהּ וַיִּשְׁתַּחוּ לָהּ וַיֵּשֶׁב עַל־כִּסְאוֺ וַיָּשֶׂם כִּסֵּא לְאֵם הַמֶּלֶךְ וַתֵּשֶׁב לִימִינוֺ,CBH
1 Kgs 2:20,וַתֹּאמֶר שְׁאֵלָה אַחַת קְטַנָּה אָנֹכִי שֹׁאֶלֶת מֵאִתָּךְ אַל־תָּשֶׁב אֶת־פָּנָי וַיֹּאמֶר־לָהּ הַמֶּלֶךְ שַׁאֲלִי אִמִּי כִּי לֹא־אָשִׁיב אֶת־פָּנָיִךְ,CBH
1 Kgs 2:21,וַתֹּאמֶר יֻתַּן אֶת־אֲבִישַׁג הַשֻּׁנַמִּית לַאֲדֹנִיָּהוּ אָחִיךָ לְאִשָּׁה,CBH
1 Kgs 2:22,וַיַּעַן הַמֶּלֶךְ שְׁלֹמֹה וַיֹּאמֶר לְאִמּוֺ וְלָמָה אַתְּ שֹׁאֶלֶת אֶת־אֲבִישַׁג הַשֻּׁנַמִּית לַאֲדֹנִיָּהוּ וְשַׁאֲלִי־לוֺ אֶת־הַמְּלוּכָה כִּי הוּא אָחִי הַגָּדוֺל מִמֶּנִּי וְלוֺ וּלְאֶבְיָתָר הַכֹּהֵן וּלְיוֺאָב בֶּן־צְרוּיָה,CBH
1 Kgs 2:23,וַיִּשָּׁבַע הַמֶּלֶךְ שְׁלֹמֹה בַּיהוָה לֵאמֹר כֹּה יַעֲשֶׂה־לִּי אֱלֹהִים וְכֹה יוֺסִיף כִּי בְנַפְשׁוֺ דִּבֶּר אֲדֹנִיָּהוּ אֶת־הַדָּבָר הַזֶּה,CBH
1 Kgs 2:24,וְעַתָּה חַי־יְהוָה אֲשֶׁר הֱכִינַנִי וַיּוִֺיבַנִי עַל־כִּסֵּא דָּוִד אָבִי וַאֲשֶׁר עָשָׂה־לִי בַּיִת כַּאֲשֶׁר דִּבֵּר כִּי הַיּוֺם יוּמַת אֲדֹנִיָּהוּ,CBH
1 Kgs 2:25,וַיִּשְׁלַח הַמֶּלֶךְ שְׁלֹמֹה בְּיַד בְּנָיָהוּ בֶן־יְהוֺיָדָע וַיִּפְגַּע־בּוֺ וַיָּמֹת,CBH
1 Kgs 2:26,וּלְאֶבְיָתָר הַכֹּהֵן אָמַר הַמֶּלֶךְ עֲנָתֹת לֵךְ עַל־שָׂדֶיךָ כִּי אִישׁ מָוֶת אָתָּה וּבַיּוֺם הַזֶּה לֹא אֲמִיתֶךָ כִּי־נָשָׂאתָ אֶת־אֲרוֺן אֲדֹנָי יְהוִֺה לִפְנֵי דָּוִד אָבִי וְכִי הִתְעַנִּיתָ בְּכֹל אֲשֶׁר־הִתְעַנָּה אָבִי,CBH
1 Kgs 2:27,וַיְגָרֶשׁ שְׁלֹמֹה אֶת־אֶבְיָתָר מִהְיוֺת כֹּהֵן לַיהוָה לְמַלֵּא אֶת־דְּבַר יְהוָה אֲשֶׁר דִּבֶּר עַל־בֵּית עֵלִי בְּשִׁלֹה,CBH
1 Kgs 2:28,וְהַשְּׁמֻעָה בָּאָה עַד־יוֺאָב כִּי יוֺאָב נָטָה אַחֲרֵי אֲדֹנִיָּה וְאַחֲרֵי אַבְשָׁלוֺם לֹא נָטָה וַיָּנָס יוֺאָב אֶל־אֹהֶל יְהוָה וַיַּחֲזֵק בְּקַרְנוֺת הַמִּזְבֵּחַ,CBH
1 Kgs 2:29,וַיֻּגַּד לַמֶּלֶךְ שְׁלֹמֹה כִּי נָס יוֺאָב אֶל־אֹהֶל יְהוָה וְהִנֵּה אֵצֶל הַמִּזְבֵּחַ וַיִּשְׁלַח שְׁלֹמֹה אֶת־בְּנָיָהוּ בֶן־יְהוֺיָדָע לֵאמֹר לֵךְ פְּגַע־בּוֺ,CBH
1 Kgs 2:30,וַיָּבֹא בְנָיָהוּ אֶל־אֹהֶל יְהוָה וַיֹּאמֶר אֵלָיו כֹּה־אָמַר הַמֶּלֶךְ צֵא וַיֹּאמֶר לֹא כִּי פֹה אָמוּת וַיָּשֶׁב בְּנָיָהוּ אֶת־הַמֶּלֶךְ דָּבָר לֵאמֹר כֹּה־דִבֶּר יוֺאָב וְכֹה עָנָנִי,CBH
1 Kgs 2:31,וַיֹּאמֶר לוֺ הַמֶּלֶךְ עֲשֵׂה כַּאֲשֶׁר דִּבֶּר וּפְגַע־בּוֺ וּקְבַרְתּוֺ וַהֲסִירֹתָ דְּמֵי חִנָּם אֲשֶׁר שָׁפַךְ יוֺאָב מֵעָלַי וּמֵעַל בֵּית אָבִי,CBH
1 Kgs 2:32,וְהֵשִׁיב יְהוָה אֶת־דָּמוֺ עַל־רֹאשׁוֺ אֲשֶׁר פָּגַע בִּשְׁנֵי־אֲנָשִׁים צַדִּקִים וְטֹבִים מִמֶּנּוּ וַיַּהַרְגֵם בַּחֶרֶב וְאָבִי דָוִד לֹא יָדָע אֶת־אַבְנֵר בֶּן־נֵר שַׂר־צְבָא יִשְׂרָאֵל וְאֶת־עֲמָשָׂא בֶן־יֶתֶר שַׂר־צְבָא יְהוּדָה,CBH
1 Kgs 2:33,וְשָׁבוּ דְמֵיהֶם בְּרֹאשׁ יוֺאָב וּבְרֹאשׁ זַרְעוֺ לְעֹלָם וּלְדָוִד וּלְזַרְעוֺ וּלְבֵיתוֺ וּלְכִסְאוֺ יִהְיֶה שָׁלוֺם עַד־עוֺלָם מֵעִם יְהוָה,CBH
1 Kgs 2:34,וַיַּעַל בְּנָיָהוּ בֶּן־יְהוֺיָדָע וַיִּפְגַּע־בּוֺ וַיְמִתֵהוּ וַיִּקָּבֵר בְּבֵיתוֺ בַּמִּדְבָּר,CBH
1 Kgs 2:35,וַיִּתֵּן הַמֶּלֶךְ אֶת־בְּנָיָהוּ בֶן־יְהוֺיָדָע תַּחְתָּיו עַל־הַצָּבָא וְאֶת־צָדוֺק הַכֹּהֵן נָתַן הַמֶּלֶךְ תַּחַת אֶבְיָתָר,CBH
1 Kgs 2:36,וַיִּשְׁלַח הַמֶּלֶךְ וַיִּקְרָא לְשִׁמְעִי וַיֹּאמֶר לוֺ בְּנֵה־לְךָ בַיִת בִּירוּשָׁלִַם וְיָשַׁבְתָּ שָׁם וְלֹא־תֵצֵא מִשָּׁם אָנֶה וָאָנָה,CBH
1 Kgs 2:37,וְהָיָה בְּיוֺם צֵאתְךָ וְעָבַרְתָּ אֶת־נַחַל קִדְרוֺן יָדֹעַ תֵּדַע כִּי מוֺת תָּמוּת דָּמְךָ יִהְיֶה בְרֹאשֶׁךָ,CBH
1 Kgs 2:38,וַיֹּאמֶר שִׁמְעִי לַמֶּלֶךְ טוֺב הַדָּבָר כַּאֲשֶׁר דִּבֶּר אֲדֹנִי הַמֶּלֶךְ כֵּן יַעֲשֶׂה עַבְדֶּךָ וַיֵּשֶׁב שִׁמְעִי בִּירוּשָׁלִַם יָמִים רַבִּים,CBH
1 Kgs 2:39,וַיְהִי מִקֵּץ שָׁלֹשׁ שָׁנִים וַיִּבְרְחוּ שְׁנֵי־עֲבָדִים לְשִׁמְעִי אֶל־אָכִישׁ בֶּן־מַעֲכָה מֶלֶךְ גַּת וַיַּגִּידוּ לְשִׁמְעִי לֵאמֹר הִנֵּה עֲבָדֶיךָ בְּגַת,CBH
1 Kgs 2:40,וַיָּקָם שִׁמְעִי וַיַּחֲבֹשׁ אֶת־חֲמֹרוֺ וַיֵּלֶךְ גַּתָה אֶל־אָכִישׁ לְבַקֵּשׁ אֶת־עֲבָדָיו וַיֵּלֶךְ שִׁמְעִי וַיָּבֵא אֶת־עֲבָדָיו מִגַּת,CBH
1 Kgs 2:41,וַיֻּגַּד לִשְׁלֹמֹה כִּי־הָלַךְ שִׁמְעִי מִירוּשָׁלִַם גַּת וַיָּשֹׁב,CBH
1 Kgs 2:42,וַיִּשְׁלַח הַמֶּלֶךְ וַיִּקְרָא לְשִׁמְעִי וַיֹּאמֶר אֵלָיו הֲלוֺא הִשְׁבַּעְתִּיךָ בַיהוָה וָאָעִד בְּךָ לֵאמֹר בְּיוֺם צֵאתְךָ וְהָלַכְתָּ אָנֶה וָאָנָה יָדֹעַ תֵּדַע כִּי מוֺת תָּמוּת וַתֹּאמֶר אֵלַי טוֺב הַדָּבָר שָׁמָעְתִּי,CBH
1 Kgs 2:43,וּמַדּוּעַ לֹא שָׁמַרְתָּ אֵת שְׁבֻעַת יְהוָה וְאֶת־הַמִּצְוָה אֲשֶׁר־צִוִּיתִי עָלֶיךָ,CBH
1 Kgs 2:44,וַיֹּאמֶר הַמֶּלֶךְ אֶל־שִׁמְעִי אַתָּה יָדַעְתָּ אֵת כָּל־הָרָעָה אֲשֶׁר יָדַע לְבָבְךָ אֲשֶׁר עָשִׂיתָ לְדָוִד אָבִי וְהֵשִׁיב יְהוָה אֶת־רָעָתְךָ בְּרֹאשֶׁךָ,CBH
1 Kgs 2:45,וְהַמֶּלֶךְ שְׁלֹמֹה בָּרוּךְ וְכִסֵּא דָוִד יִהְיֶה נָכוֺן לִפְנֵי יְהוָה עַד־עוֺלָם,CBH
1 Kgs 2:46,וַיְצַו הַמֶּלֶךְ אֶת־בְּנָיָהוּ בֶּן־יְהוֺיָדָע וַיֵּצֵא וַיִּפְגַּע־בּוֺ וַיָּמֹת וְהַמַּמְלָכָה נָכוֺנָה בְּיַד־שְׁלֹמֹה,CBH
1 Kgs 3:1,וַיִּתְחַתֵּן שְׁלֹמֹה אֶת־פַּרְעֹה מֶלֶךְ מִצְרָיִם וַיִּקַּח אֶת־בַּת־פַּרְעֹה וַיְבִיאֶהָ אֶל־עִיר דָּוִד עַד כַּלֹּתוֺ לִבְנוֺת אֶת־בֵּיתוֺ וְאֶת־בֵּית יְהוָה וְאֶת־חוֺמַת יְרוּשָׁלִַם סָבִיב,CBH
1 Kgs 3:2,רַק הָעָם מְזַבְּחִים בַּבָּמוֺת כִּי לֹא־נִבְנָה בַיִת לְשֵׁם יְהוָה עַד הַיָּמִים הָהֵם,CBH
1 Kgs 3:3,וַיֶּאֱהַב שְׁלֹמֹה אֶת־יְהוָה לָלֶכֶת בְּחֻקּוֺת דָּוִד אָבִיו רַק בַּבָּמוֺת הוּא מְזַבֵּחַ וּמַקְטִיר,CBH
1 Kgs 3:4,וַיֵּלֶךְ הַמֶּלֶךְ גִּבְעֹנָה לִזְבֹּחַ שָׁם כִּי הִיא הַבָּמָה הַגְּדוֺלָה אֶלֶף עֹלוֺת יַעֲלֶה שְׁלֹמֹה עַל הַמִּזְבֵּחַ הַהוּא,CBH
1 Kgs 3:5,בְּגִבְעוֺן נִרְאָה יְהוָֺה אֶל־שְׁלֹמֹה בַּחֲלוֺם הַלָּיְלָה וַיֹּאמֶר אֱלֹהִים שְׁאַל מָה אֶתֶּן־לָךְ,CBH
1 Kgs 3:6,וַיֹּאמֶר שְׁלֹמֹה אַתָּה עָשִׂיתָ עִם־עַבְדְּךָ דָוִד אָבִי חֶסֶד גָּדוֺל כַּאֲשֶׁר הָלַךְ לְפָנֶיךָ בֶּאֱמֶת וּבִצְדָקָה וּבְיִשְׁרַת לֵבָב עִמָּךְ וַתִּשְׁמָר־לוֺ אֶת־הַחֶסֶד הַגָּדוֺל הַזֶּה וַתִּתֶּן־לוֺ בֵן יֹשֵׁב עַל־כִּסְאוֺ כַּיּוֺם הַזֶּה,CBH
1 Kgs 3:7,וְעַתָּה יְהוָה אֱלֹהָי אַתָּה הִמְלַכְתָּ אֶת־עַבְדְּךָ תַּחַת דָּוִד אָבִי וְאָנֹכִי נַעַר קָטֹן לֹא אֵדַע צֵאת וָבֹא,CBH
1 Kgs 3:8,וְעַבְדְּךָ בְּתוֺךְ עַמְּךָ אֲשֶׁר בָּחָרְתָּ עַם־רָב אֲשֶׁר לֹא־יִמָּנֶה וְלֹא יִסָּפֵר מֵרֹב,CBH
1 Kgs 3:9,וְנָתַתָּ לְעַבְדְּךָ לֵב שֹׁמֵעַ לִשְׁפֹּט אֶת־עַמְּךָ לְהָבִין בֵּין־טוֺב לְרָע כִּי מִי יוּכַל לִשְׁפֹּט אֶת־עַמְּךָ הַכָּבֵד הַזֶּה,CBH
1 Kgs 3:10,וַיִּיטַב הַדָּבָר בְּעֵינֵי אֲדֹנָי כִּי שָׁאַל שְׁלֹמֹה אֶת־הַדָּבָר הַזֶּה,CBH
1 Kgs 3:11,וַיֹּאמֶר אֱלֹהִים אֵלָיו יַעַן אֲשֶׁר שָׁאַלְתָּ אֶת־הַדָּבָר הַזֶּה וְלֹא־שָׁאַלְתָּ לְּךָ יָמִים רַבִּים וְלֹא־שָׁאַלְתָּ לְּךָ עֹשֶׁר וְלֹא שָׁאַלְתָּ נֶפֶשׁ אֹיְבֶיךָ וְשָׁאַלְתָּ לְּךָ הָבִין לִשְׁמֹעַ מִשְׁפָּט,CBH
1 Kgs 3:12,הִנֵּה עָשִׂיתִי כִּדְבָרֶיךָ הִנֵּה נָתַתִּי לְךָ לֵב חָכָם וְנָבוֺן אֲשֶׁר כָּמוֺךָ לֹא־הָיָה לְפָנֶיךָ וְאַחֲרֶיךָ לֹא־יָקוּם כָּמוֺךָ,CBH
1 Kgs 3:13,וְגַם אֲשֶׁר לֹא־שָׁאַלְתָּ נָתַתִּי לָךְ גַּם־עֹשֶׁר גַּם־כָּבוֺד אֲשֶׁר לֹא־הָיָה כָמוֺךָ אִישׁ בַּמְּלָכִים כָּל־יָמֶיךָ,CBH
1 Kgs 3:14,וְאִם תֵּלֵךְ בִּדְרָכַי לִשְׁמֹר חֻקַּי וּמִצְוֹתַי כַּאֲשֶׁר הָלַךְ דָּוִיד אָבִיךָ וְהַאַרַכְתִּי אֶת־יָמֶיךָ,CBH
1 Kgs 3:15,וַיִּקַץ שְׁלֹמֹה וְהִנֵּה חֲלוֺם וַיָּבוֺא יְרוּשָׁלִַם וַיַּעֲמֹד לִפְנֵי אֲרוֺן בְּרִית־אֲדֹנָי וַיַּעַל עֹלוֺת וַיַּעַשׂ שְׁלָמִים וַיַּעַשׂ מִשְׁתֶּה לְכָל־עֲבָדָיו,CBH
1 Kgs 3:16,אָז תָּבֹאנָה שְׁתַּיִם נָשִׁים זֹנוֺת אֶל־הַמֶּלֶךְ וַתַּעֲמֹדְנָה לְפָנָיו,CBH
1 Kgs 3:17,וַתֹּאמֶר הָאִשָּׁה הָאַחַת בִּי אֲדֹנִי אֲנִי וְהָאִשָּׁה הַזֹּאת יֹשְׁבֹת בְּבַיִת אֶחָד וָאֵלֵד עִמָּהּ בַּבָּיִת,CBH
1 Kgs 3:18,וַיְהִי בַּיּוֺם הַשְּׁלִישִׁי לְלִדְתִּי וַתֵּלֶד גַּם־הָאִשָּׁה הַזֹּאת וַאֲנַחְנוּ יַחְדָּו אֵין־זָר אִתָּנוּ בַּבַּיִת זוּלָתִי שְׁתַּיִם־אֲנַחְנוּ בַּבָּיִת,CBH
1 Kgs 3:19,וַיָּמָת בֶּן־הָאִשָּׁה הַזֹּאת לָיְלָה אֲשֶׁר שָׁכְבָה עָלָיו,CBH
1 Kgs 3:20,וַתָּקָם בְּתוֺךְ הַלַּיְלָה וַתִּקַּח אֶת־בְּנִי מֵאֶצְלִי וַאֲמָתְךָ יְשֵׁנָה וַתַּשְׁכִּיבֵהוּ בְּחֵיקָהּ וְאֶת־בְּנָהּ הַמֵּת הִשְׁכִּיבָה בְחֵיקִי,CBH
1 Kgs 3:21,וָאָקֻם בַּבֹּקֶר לְהֵינִיק אֶת־בְּנִי וְהִנֵּה־מֵת וָאֶתְבּוֺנֵן אֵלָיו בַּבֹּקֶר וְהִנֵּה לֹא־הָיָה בְנִי אֲשֶׁר יָלָדְתִּי,CBH
1 Kgs 3:22,וַתֹּאמֶר הָאִשָּׁה הָאַחֶרֶת לֹא כִי בְּנִי הַחַי וּבְנֵךְ הַמֵּת וְזֹאת אֹמֶרֶת לֹא כִי בְּנֵךְ הַמֵּת וּבְנִי הֶחָי וַתְּדַבֵּרְנָה לִפְנֵי הַמֶּלֶךְ,CBH
1 Kgs 3:23,וַיֹּאמֶר הַמֶּלֶךְ זֹאת אֹמֶרֶת זֶה־בְּנִי הַחַי וּבְנֵךְ הַמֵּת וְזֹאת אֹמֶרֶת לֹא כִי בְּנֵךְ הַמֵּת וּבְנִי הֶחָי,CBH
1 Kgs 3:24,וַיֹּאמֶר הַמֶּלֶךְ קְחוּ לִי־חָרֶב וַיָּבִאוּ הַחֶרֶב לִפְנֵי הַמֶּלֶךְ,CBH
1 Kgs 3:25,וַיֹּאמֶר הַמֶּלֶךְ גִּזְרוּ אֶת־הַיֶּלֶד הַחַי לִשְׁנָיִם וּתְנוּ אֶת־הַחֲצִי לְאַחַת וְאֶת־הַחֲצִי לְאֶחָת,CBH
1 Kgs 3:26,וַתֹּאמֶר הָאִשָּׁה אֲשֶׁר־בְּנָהּ הַחַי אֶל־הַמֶּלֶךְ כִּי־נִכְמְרוּ רַחֲמֶיהָ עַל־בְּנָהּ וַתֹּאמֶר בִּי אֲדֹנִי תְּנוּ־לָהּ אֶת־הַיָּלוּד הַחַי וְהָמֵת אַל־תְּמִיתֻהוּ וְזֹאת אֹמֶרֶת גַּם־לִי גַם־לָךְ לֹא יִהְיֶה גְּזֹרוּ,CBH
1 Kgs 3:27,וַיַּעַן הַמֶּלֶךְ וַיֹּאמֶר תְּנוּ־לָהּ אֶת־הַיָּלוּד הַחַי וְהָמֵת לֹא תְמִיתֻהוּ הִיא אִמּוֺ,CBH
1 Kgs 3:28,וַיִּשְׁמְעוּ כָל־יִשְׂרָאֵל אֶת־הַמִּשְׁפָּט אֲשֶׁר שָׁפַט הַמֶּלֶךְ וַיִּרְאוּ מִפְּנֵי הַמֶּלֶךְ כִּי רָאוּ כִּי־חָכְמַת אֱלֹהִים בְּקִרְבּוֺ לַעֲשׂוֺת מִשְׁפָּט,CBH
1 Kgs 4:1,וַיְהִי הַמֶּלֶךְ שְׁלֹמֹה מֶלֶךְ עַל־כָּל־יִשְׂרָאֵל,CBH
1 Kgs 4:2,וְאֵלֶּה הַשָּׂרִים אֲשֶׁר־לוֺ עֲזַרְיָהוּ בֶן־צָדוֺק הַכֹּהֵן,CBH
1 Kgs 4:3,אֱלִיחֹרֶף וַאֲחִיָּה בְּנֵי שִׁישָׁא סֹפְרִים יְהוֺשָׁפָט בֶּן־אֲחִילוּד הַמַּזְכִּיר,CBH
1 Kgs 4:4,וּבְנָיָהוּ בֶן־יְהוֺיָדָע עַל־הַצָּבָא וְצָדוֺק וְאֶבְיָתָר כֹּהֲנִים,CBH
1 Kgs 4:5,וַעֲזַרְיָהוּ בֶן־נָתָן עַל־הַנִּצָּבִים וְזָבוּד בֶּן־נָתָן כֹּהֵן רֵעֶה הַמֶּלֶךְ,CBH
1 Kgs 4:6,וַאֲחִישָׁר עַל־הַבָּיִת וַאֲדֹנִירָם בֶּן־עַבְדָּא עַל־הַמַּס,CBH
1 Kgs 4:7,וְלִשְׁלֹמֹה שְׁנֵים־עָשָׂר נִצָּבִים עַל־כָּל־יִשְׂרָאֵל וְכִלְכְּלוּ אֶת־הַמֶּלֶךְ וְאֶת־בֵּיתוֺ חֹדֶשׁ בַּשָּׁנָה יִהְיֶה עַל־הָאֶחָד לְכַלְכֵּל,CBH
1 Kgs 4:8,וְאֵלֶּה שְׁמוֺתָם בֶּן־חוּר בְּהַר אֶפְרָיִם,CBH
1 Kgs 4:9,בֶּן־דֶּקֶר בְּמָקַץ וּבְשַׁעַלְבִים וּבֵית שָׁמֶשׁ וְאֵילוֺן בֵּית חָנָן,CBH
1 Kgs 4:10,בֶּן־חֶסֶד בָּאֲרֻבּוֺת לוֺ שֹׂכֹה וְכָל־אֶרֶץ חֵפֶר,CBH
1 Kgs 4:11,בֶּן־אֲבִינָדָב כָּל־נָפַת דֹּאר טָפַת בַּת־שְׁלֹמֹה הָיְתָה לּוֺ לְאִשָּׁה,CBH
1 Kgs 4:12,בַּעֲנָא בֶּן־אֲחִילוּד תַּעְנַךְ וּמְגִדּוֺ וְכָל־בֵּית שְׁאָן אֲשֶׁר אֵצֶל צָרְתַנָה מִתַּחַת לְיִזְרְעֶאל מִבֵּית שְׁאָן עַד אָבֵל מְחוֺלָה עַד מֵעֵבֶר לְיָקְמֳעָם,CBH
1 Kgs 4:13,בֶּן־גֶּבֶר בְּרָמֹת גִּלְעָד לוֺ חַוֹּת יָאִיר בֶּן־מְנַשֶּׁה אֲשֶׁר בַּגִּלְעָד לוֺ חֶבֶל אַרְגֹּב אֲשֶׁר בַּבָּשָׁן שִׁשִּׁים עָרִים גְּדֹלוֺת חוֺמָה וּבְרִיחַ נְחֹשֶׁת,CBH
1 Kgs 4:14,אֲחִינָדָב בֶּן־עִדֹּא מַחֲנָיְמָה,CBH
1 Kgs 4:15,אֲחִימַעַץ בְּנַפְתָּלִי גַּם־הוּא לָקַח אֶת־בָּשְׂמַת בַּת־שְׁלֹמֹה לְאִשָּׁה,CBH
1 Kgs 4:16,בַּעֲנָא בֶּן־חוּשָׁי בְּאָשֵׁר וּבְעָלוֺת,CBH
1 Kgs 4:17,יְהוֺשָׁפָט בֶּן־פָּרוּחַ בְּיִשָׂשכָר,CBH
1 Kgs 4:18,שִׁמְעִי בֶן־אֵלָא בְּבִנְיָמִן,CBH
1 Kgs 4:19,גֶּבֶר בֶּן־אֻרִי בְּאֶרֶץ גִּלְעָד אֶרֶץ סִיחוֺן מֶלֶךְ הָאֱמֹרִי וְעֹג מֶלֶךְ הַבָּשָׁן וּנְצִיב אֶחָד אֲשֶׁר בָּאָרֶץ,CBH
1 Kgs 4:20,יְהוּדָה וְיִשְׂרָאֵל רַבִּים כַּחוֺל אֲשֶׁר־עַל־הַיָּם לָרֹב אֹכְלִים וְשֹׁתִים וּשְׂמֵחִים,CBH
1 Kgs 5:1,וּשְׁלֹמֹה הָיָה מוֺשֵׁל בְּכָל־הַמַּמְלָכוֺת מִן־הַנָּהָר אֶרֶץ פְּלִשְׁתִּים וְעַד גְּבוּל מִצְרָיִם מַגִּשִׁים מִנְחָה וְעֹבְדִים אֶת־שְׁלֹמֹה כָּל־יְמֵי חַיָּיו,CBH
1 Kgs 5:2,וַיְהִי לֶחֶם־שְׁלֹמֹה לְיוֺם אֶחָד שְׁלֹשִׁים כֹּר סֹלֶת וְשִׁשִּׁים כֹּר קָמַח,CBH
1 Kgs 5:3,עֲשָׂרָה בָקָר בְּרִאִים וְעֶשְׂרִים בָּקָר רְעִי וּמֵאָה צֹאן לְבַד מֵאַיָּל וּצְבִי וְיַחְמוּר וּבַרְבֻּרִים אֲבוּסִים,CBH
1 Kgs 5:4,כִּי־הוּא רֹדֶה בְּכָל־עֵבֶר הַנָּהָר מִתִּפְסַח וְעַד־עַזָּה בְּכָל־מַלְכֵי עֵבֶר הַנָּהָר וְשָׁלוֺם הָיָה לוֺ מִכָּל־עֲבָרָיו מִסָּבִיב,CBH
1 Kgs 5:5,וַיֵּשֶׁב יְהוּדָה וְיִשְׂרָאֵל לָבֶטַח אִישׁ תַּחַת גַּפְנוֺ וְתַחַת תְּאֵנָתוֺ מִדָּן וְעַד־בְּאֵר שָׁבַע כֹּל יְמֵי שְׁלֹמֹה,CBH
1 Kgs 5:6,וַיְהִי לִשְׁלֹמֹה אַרְבָּעִים אֶלֶף אֻרְוֹת סוּסִים לְמֶרְכָּבוֺ וּשְׁנֵים־עָשָׂר אֶלֶף פָּרָשִׁים,CBH
1 Kgs 5:7,וְכִלְכְּלוּ הַנִּצָּבִים הָאֵלֶּה אֶת־הַמֶּלֶךְ שְׁלֹמֹה וְאֵת כָּל־הַקָּרֵב אֶל־שֻׁלְחַן הַמֶּלֶךְ־שְׁלֹמֹה אִישׁ חָדְשׁוֺ לֹא יְעַדְּרוּ דָּבָר,CBH
1 Kgs 5:8,וְהַשְּׂעֹרִים וְהַתֶּבֶן לַסּוּסִים וְלָרָכֶשׁ יָבִאוּ אֶל־הַמָּקוֺם אֲשֶׁר יִהְיֶה־שָּׁם אִישׁ כְּמִשְׁפָּטוֺ,CBH
1 Kgs 5:9,וַיִּתֵּן אֱלֹהִים חָכְמָה לִשְׁלֹמֹה וּתְבוּנָה הַרְבֵּה מְאֹד וְרֹחַב לֵב כַּחוֺל אֲשֶׁר עַל־שְׂפַת הַיָּם,CBH
1 Kgs 5:10,וַתֵּרֶב חָכְמַת שְׁלֹמֹה מֵחָכְמַת כָּל־בְּנֵי־קֶדֶם וּמִכֹּל חָכְמַת מִצְרָיִם,CBH
1 Kgs 5:11,וַיֶּחְכַּם מִכָּל־הָאָדָם מֵאֵיתָן הָאֶזְרָחִי וְהֵימָן וְכַלְכֹּל וְדַרְדַּע בְּנֵי מָחוֺל וַיְהִי־שְׁמוֺ בְכָל־הַגּוֺיִם סָבִיב,CBH
1 Kgs 5:12,וַיְדַבֵּר שְׁלֹשֶׁת אֲלָפִים מָשָׁל וַיְהִי שִׁירוֺ חֲמִשָּׁה וָאָלֶף,CBH
1 Kgs 5:13,וַיְדַבֵּר עַל־הָעֵצִים מִן־הָאֶרֶז אֲשֶׁר בַּלְּבָנוֺן וְעַד הָאֵזוֺב אֲשֶׁר יֹצֵא בַּקִּיר וַיְדַבֵּר עַל־הַבְּהֵמָה וְעַל־הָעוֺף וְעַל־הָרֶמֶשׂ וְעַל־הַדָּגִים,CBH
1 Kgs 5:14,וַיָּבֹאוּ מִכָּל־הָעַמִּים לִשְׁמֹעַ אֵת חָכְמַת שְׁלֹמֹה מֵאֵת כָּל־מַלְכֵי הָאָרֶץ אֲשֶׁר שָׁמְעוּ אֶת־חָכְמָתוֺ,CBH
1 Kgs 5:15,וַיִּשְׁלַח חִירָם מֶלֶךְ־צוֺר אֶת־עֲבָדָיו אֶל־שְׁלֹמֹה כִּי שָׁמַע כִּי אֹתוֺ מָשְׁחוּ לְמֶלֶךְ תַּחַת אָבִיהוּ כִּי אֹהֵב הָיָה חִירָם לְדָוִד כָּל־הַיָּמִים,CBH
1 Kgs 5:16,וַיִּשְׁלַח שְׁלֹמֹה אֶל־חִירָם לֵאמֹר,CBH
1 Kgs 5:17,אַתָּה יָדַעְתָּ אֶת־דָּוִד אָבִי כִּי לֹא יָכֹל לִבְנוֺת בַּיִת לְשֵׁם יְהוָה אֱלֹהָיו מִפְּנֵי הַמִּלְחָמָה אֲשֶׁר סְבָבֻהוּ עַד תֵּת־יְהוָה אֹתָם תַּחַת כַּפּוֺת רַגְלָי,CBH
1 Kgs 5:18,וְעַתָּה הֵנִיחַ יְהוָה אֱלֹהַי לִי מִסָּבִיב אֵין שָׂטָן וְאֵין פֶּגַע רָע,CBH
1 Kgs 5:19,וְהִנְנִי אֹמֵר לִבְנוֺת בַּיִת לְשֵׁם יְהוָה אֱלֹהָי כַּאֲשֶׁר דִּבֶּר יְהוָה אֶל־דָּוִד אָבִי לֵאמֹר בִּנְךָ אֲשֶׁר אֶתֵּן תַּחְתֶּיךָ עַל־כִּסְאֶךָ הוּא־יִבְנֶה הַבַּיִת לִשְׁמִי,CBH
1 Kgs 5:20,וְעַתָּה צַוֵּה וְיִכְרְתוּ־לִי אֲרָזִים מִן־הַלְּבָנוֺן וַעֲבָדַי יִהְיוּ עִם־עֲבָדֶיךָ וּשְׂכַר עֲבָדֶיךָ אֶתֵּן לְךָ כְּכֹל אֲשֶׁר תֹּאמֵר כִּי אַתָּה יָדַעְתָּ כִּי אֵין בָּנוּ אִישׁ יֹדֵעַ לִכְרָת־עֵצִים כַּצִּדֹנִים,CBH
1 Kgs 5:21,וַיְהִי כִּשְׁמֹעַ חִירָם אֶת־דִּבְרֵי שְׁלֹמֹה וַיִּשְׂמַח מְאֹד וַיֹּאמֶר בָּרוּךְ יְהוָה הַיּוֺם אֲשֶׁר נָתַן לְדָוִד בֵּן חָכָם עַל־הָעָם הָרָב הַזֶּה,CBH
1 Kgs 5:22,וַיִּשְׁלַח חִירָם אֶל־שְׁלֹמֹה לֵאמֹר שָׁמַעְתִּי אֵת אֲשֶׁר־שָׁלַחְתָּ אֵלָי אֲנִי אֶעֱשֶׂה אֶת־כָּל־חֶפְצְךָ בַּעֲצֵי אֲרָזִים וּבַעֲצֵי בְרוֺשִׁים,CBH
1 Kgs 5:23,עֲבָדַי יֹרִדוּ מִן־הַלְּבָנוֺן יָמָּה וַאֲנִי אֲשִׂימֵם דֹּבְרוֺת בַּיָּם עַד־הַמָּקוֺם אֲשֶׁר־תִּשְׁלַח אֵלַי וְנִפַּצְתִּים שָׁם וְאַתָּה תִשָּׂא וְאַתָּה תַּעֲשֶׂה אֶת־חֶפְצִי לָתֵת לֶחֶם בֵּיתִי,CBH
1 Kgs 5:24,וַיְהִי חִירוֺם נֹתֵן לִשְׁלֹמֹה עֲצֵי אֲרָזִים וַעֲצֵי בְרוֺשִׁים כָּל־חֶפְצוֺ,CBH
1 Kgs 5:25,וּשְׁלֹמֹה נָתַן לְחִירָם עֶשְׂרִים אֶלֶף כֹּר חִטִּים מַכֹּלֶת לְבֵיתוֺ וְעֶשְׂרִים כֹּר שֶׁמֶן כָּתִית כֹּה־יִתֵּן שְׁלֹמֹה לְחִירָם שָׁנָה בְשָׁנָה,CBH
1 Kgs 5:26,וַיהוָה נָתַן חָכְמָה לִשְׁלֹמֹה כַּאֲשֶׁר דִּבֶּר־לוֺ וַיְהִי שָׁלֹם בֵּין חִירָם וּבֵין שְׁלֹמֹה וַיִּכְרְתוּ בְרִית שְׁנֵיהֶם,CBH
1 Kgs 5:27,וַיַּעַל הַמֶּלֶךְ שְׁלֹמֹה מַס מִכָּל־יִשְׂרָאֵל וַיְהִי הַמַּס שְׁלֹשִׁים אֶלֶף אִישׁ,CBH
1 Kgs 5:28,וַיִּשְׁלָחֵם לְבָנוֺנָה עֲשֶׂרֶת אֲלָפִים בַּחֹדֶשׁ חֲלִיפוֺת חֹדֶשׁ יִהְיוּ בַלְּבָנוֺן שְׁנַיִם חֳדָשִׁים בְּבֵיתוֺ וַאֲדֹנִירָם עַל־הַמַּס,CBH
1 Kgs 5:29,וַיְהִי לִשְׁלֹמֹה שִׁבְעִים אֶלֶף נֹשֵׂא סַבָּל וּשְׁמֹנִים אֶלֶף חֹצֵב בָּהָר,CBH
1 Kgs 5:30,לְבַד מִשָּׂרֵי הַנִּצָּבִים לִשְׁלֹמֹה אֲשֶׁר עַל־הַמְּלָאכָה שְׁלֹשֶׁת אֲלָפִים וּשְׁלֹשׁ מֵאוֺת הָרֹדִים בָּעָם הָעֹשִׂים בַּמְּלָאכָה,CBH
1 Kgs 5:31,וַיְצַו הַמֶּלֶךְ וַיַּסִּעוּ אֲבָנִים גְּדֹלוֺת אֲבָנִים יְקָרוֺת לְיַסֵּד הַבָּיִת אַבְנֵי גָזִית,CBH
1 Kgs 5:32,וַיִּפְסְלוּ בֹּנֵי שְׁלֹמֹה וּבֹנֵי חִירוֺם וְהַגִּבְלִים וַיָּכִינוּ הָעֵצִים וְהָאֲבָנִים לִבְנוֺת הַבָּיִת,CBH
1 Kgs 6:1,וַיְהִי בִשְׁמוֺנִים שָׁנָה וְאַרְבַּע מֵאוֺת שָׁנָה לְצֵאת בְּנֵי־יִשְׂרָאֵל מֵאֶרֶץ־מִצְרַיִם בַּשָּׁנָה הָרְבִיעִית בְּחֹדֶשׁ זִו הוּא הַחֹדֶשׁ הַשֵּׁנִי לִמְלֹךְ שְׁלֹמֹה עַל־יִשְׂרָאֵל וַיִּבֶן הַבַּיִת לַיהוָה,CBH
1 Kgs 6:2,וְהַבַּיִת אֲשֶׁר בָּנָה הַמֶּלֶךְ שְׁלֹמֹה לַיהוָה שִׁשִּׁים־אַמָּה אָרְכּוֺ וְעֶשְׂרִים רָחְבּוֺ וּשְׁלֹשִׁים אַמָּה קוֺמָתוֺ,CBH
1 Kgs 6:3,וְהָאוּלָם עַל־פְּנֵי הֵיכַל הַבַּיִת עֶשְׂרִים אַמָּה אָרְכּוֺ עַל־פְּנֵי רֹחַב הַבָּיִת עֶשֶׂר בָּאַמָּה רָחְבּוֺ עַל־פְּנֵי הַבָּיִת,CBH
1 Kgs 6:4,וַיַּעַשׂ לַבָּיִת חַלּוֺנֵי שְׁקֻפִים אֲטֻמִים,CBH
1 Kgs 6:5,וַיִּבֶן עַל־קִיר הַבַּיִת יָצִיעַ סָבִיב אֶת־קִירוֺת הַבַּיִת סָבִיב לַהֵיכָל וְלַדְּבִיר וַיַּעַשׂ צְלָעוֺת סָבִיב,CBH
1 Kgs 6:6,הַיָּצִיעַ הַתַּחְתֹּנָה חָמֵשׁ בָּאַמָּה רָחְבָּהּ וְהַתִּיכֹנָה שֵׁשׁ בָּאַמָּה רָחְבָּהּ וְהַשְּׁלִישִׁית שֶׁבַע בָּאַמָּה רָחְבָּהּ כִּי מִגְרָעוֺת נָתַן לַבַּיִת סָבִיב חוּצָה לְבִלְתִּי אֲחֹז בְּקִירוֺת־הַבָּיִת,CBH
1 Kgs 6:7,וְהַבַּיִת בְּהִבָּנֹתוֺ אֶבֶן־שְׁלֵמָה מַסָּע נִבְנָה וּמַקָּבוֺת וְהַגַּרְזֶן כָּל־כְּלִי בַרְזֶל לֹא־נִשְׁמַע בַּבַּיִת בְּהִבָּנֹתוֺ,CBH
1 Kgs 6:8,פֶּתַח הַצֵּלָע הַתִּיכֹנָה אֶל־כֶּתֶף הַבַּיִת הַיְמָנִית וּבְלוּלִּים יַעֲלוּ עַל־הַתִּיכֹנָה וּמִן־הַתִּיכֹנָה אֶל־הַשְּׁלִשִׁים,CBH
1 Kgs 6:9,וַיִּבֶן אֶת־הַבַּיִת וַיְכַלֵּהוּ וַיִּסְפֹּן אֶת־הַבַּיִת גֵּבִים וּשְׂדֵרֹת בָּאֲרָזִים,CBH
1 Kgs 6:10,וַיִּבֶן אֶת־הַיָּצִיעַ עַל־כָּל־הַבַּיִת חָמֵשׁ אַמּוֺת קוֺמָתוֺ וַיֶּאֱחֹז אֶת־הַבַּיִת בַּעֲצֵי אֲרָזִים,CBH
1 Kgs 6:11,וַיְהִי דְּבַר־יְהוָה אֶל־שְׁלֹמֹה לֵאמֹר,CBH
1 Kgs 6:12,הַבַּיִת הַזֶּה אֲשֶׁר־אַתָּה בֹנֶה אִם־תֵּלֵךְ בְּחֻקֹּתַי וְאֶת־מִשְׁפָּטַי תַּעֲשֶׂה וְשָׁמַרְתָּ אֶת־כָּל־מִצְוֹתַי לָלֶכֶת בָּהֶם וַהֲקִמֹתִי אֶת־דְּבָרִי אִתָּךְ אֲשֶׁר דִּבַּרְתִּי אֶל־דָּוִד אָבִיךָ,CBH
1 Kgs 6:13,וְשָׁכַנְתִּי בְּתוֺךְ בְּנֵי יִשְׂרָאֵל וְלֹא אֶעֱזֹב אֶת־עַמִּי יִשְׂרָאֵל,CBH
1 Kgs 6:14,וַיִּבֶן שְׁלֹמֹה אֶת־הַבַּיִת וַיְכַלֵּהוּ,CBH
1 Kgs 6:15,וַיִּבֶן אֶת־קִירוֺת הַבַּיִת מִבַּיְתָה בְּצַלְעוֺת אֲרָזִים מִקַּרְקַע הַבַּיִת עַד־קִירוֺת הַסִּפֻּן צִפָּה עֵץ מִבָּיִת וַיְצַף אֶת־קַרְקַע הַבַּיִת בְּצַלְעוֺת בְּרוֺשִׁים,CBH
1 Kgs 6:16,וַיִּבֶן אֶת־עֶשְׂרִים אַמָּה מִיַּרְכְּתֵי הַבַּיִת בְּצַלְעוֺת אֲרָזִים מִן־הַקַּרְקַע עַד־הַקִּירוֺת וַיִּבֶן לוֺ מִבַּיִת לִדְבִיר לְקֹדֶשׁ הַקֳּדָשִׁים,CBH
1 Kgs 6:17,וְאַרְבָּעִים בָּאַמָּה הָיָה הַבָּיִת הוּא הַהֵיכָל לִפְנָי,CBH
1 Kgs 6:18,וְאֶרֶז אֶל־הַבַּיִת פְּנִימָה מִקְלַעַת פְּקָעִים וּפְטוּרֵי צִצִּים הַכֹּל אֶרֶז אֵין אֶבֶן נִרְאָה,CBH
1 Kgs 6:19,וּדְבִיר בְּתוֺךְ־הַבַּיִת מִפְּנִימָה הֵכִין לְתִתֵּן שָׁם אֶת־אֲרוֺן בְּרִית יְהוָה,CBH
1 Kgs 6:20,וְלִפְנֵי הַדְּבִיר עֶשְׂרִים אַמָּה אֹרֶךְ וְעֶשְׂרִים אַמָּה רֹחַב וְעֶשְׂרִים אַמָּה קוֺמָתוֺ וַיְצַפֵּהוּ זָהָב סָגוּר וַיְצַף מִזְבֵּחַ אָרֶז,CBH
1 Kgs 6:21,וַיְצַף שְׁלֹמֹה אֶת־הַבַּיִת מִפְּנִימָה זָהָב סָגוּר וַיְעַבֵּר בְּרַתּוּקוֺת זָהָב לִפְנֵי הַדְּבִיר וַיְצַפֵּהוּ זָהָב,CBH
1 Kgs 6:22,וְאֶת־כָּל־הַבַּיִת צִפָּה זָהָב עַד־תֹּם כָּל־הַבָּיִת וְכָל־הַמִּזְבֵּחַ אֲשֶׁר־לַדְּבִיר צִפָּה זָהָב,CBH
1 Kgs 6:23,וַיַּעַשׂ בַּדְּבִיר שְׁנֵי כְרוּבִים עֲצֵי־שָׁמֶן עֶשֶׂר אַמּוֺת קוֺמָתוֺ,CBH
1 Kgs 6:24,וְחָמֵשׁ אַמּוֺת כְּנַף הַכְּרוּב הָאֶחָת וְחָמֵשׁ אַמּוֺת כְּנַף הַכְּרוּב הַשֵּׁנִית עֶשֶׂר אַמּוֺת מִקְצוֺת כְּנָפָיו וְעַד־קְצוֺת כְּנָפָיו,CBH
1 Kgs 6:25,וְעֶשֶׂר בָּאַמָּה הַכְּרוּב הַשֵּׁנִי מִדָּה אַחַת וְקֶצֶב אֶחָד לִשְׁנֵי הַכְּרֻבִים,CBH
1 Kgs 6:26,קוֺמַת הַכְּרוּב הָאֶחָד עֶשֶׂר בָּאַמָּה וְכֵן הַכְּרוּב הַשֵּׁנִי,CBH
1 Kgs 6:27,וַיִּתֵּן אֶת־הַכְּרוּבִים בְּתוֺךְ הַבַּיִת הַפְּנִימִי וַיִּפְרְשׂוּ אֶת־כַּנְפֵי הַכְּרֻבִים וַתִּגַּע כְּנַף־הָאֶחָד בַּקִּיר וּכְנַף הַכְּרוּב הַשֵּׁנִי נֹגַעַת בַּקִּיר הַשֵּׁנִי וְכַנְפֵיהֶם אֶל־תּוֺךְ הַבַּיִת נֹגְעֹת כָּנָף אֶל־כָּנָף,CBH
1 Kgs 6:28,וַיְצַף אֶת־הַכְּרוּבִים זָהָב,CBH
1 Kgs 6:29,וְאֵת כָּל־קִירוֺת הַבַּיִת מֵסַב קָלַע פִּתּוּחֵי מִקְלְעוֺת כְּרוּבִים וְתִמֹרֹת וּפְטוּרֵי צִצִּים מִלִּפְנִים וְלַחִיצוֺן,CBH
1 Kgs 6:30,וְאֶת־קַרְקַע הַבַּיִת צִפָּה זָהָב לִפְנִימָה וְלַחִיצוֺן,CBH
1 Kgs 6:31,וְאֵת פֶּתַח הַדְּבִיר עָשָׂה דַּלְתוֺת עֲצֵי־שָׁמֶן הָאַיִל מְזוּזוֺת חֲמִשִׁית,CBH
1 Kgs 6:32,וּשְׁתֵּי דַּלְתוֺת עֲצֵי־שֶׁמֶן וְקָלַע עֲלֵיהֶם מִקְלְעוֺת כְּרוּבִים וְתִמֹרוֺת וּפְטוּרֵי צִצִּים וְצִפָּה זָהָב וַיָּרֶד עַל־הַכְּרוּבִים וְעַל־הַתִּמֹרוֺת אֶת־הַזָּהָב,CBH
1 Kgs 6:33,וְכֵן עָשָׂה לְפֶתַח הַהֵיכָל מְזוּזוֺת עֲצֵי־שָׁמֶן מֵאֵת רְבִעִית,CBH
1 Kgs 6:34,וּשְׁתֵּי דַלְתוֺת עֲצֵי בְרוֺשִׁים שְׁנֵי צְלָעִים הַדֶּלֶת הָאַחַת גְּלִילִים וּשְׁנֵי קְלָעִים הַדֶּלֶת הַשֵּׁנִית גְּלִילִים,CBH
1 Kgs 6:35,וְקָלַע כְּרוּבִים וְתִמֹרוֺת וּפְטֻרֵי צִצִּים וְצִפָּה זָהָב מְיֻשָּׁר עַל־הַמְּחֻקֶּה,CBH
1 Kgs 6:36,וַיִּבֶן אֶת־הֶחָצֵר הַפְּנִימִית שְׁלֹשָׁה טוּרֵי גָזִית וְטוּר כְּרֻתֹת אֲרָזִים,CBH
1 Kgs 6:37,בַּשָּׁנָה הָרְבִיעִית יֻסַּד בֵּית יְהוָה בְּיֶרַח זִו,CBH
1 Kgs 6:38,וּבַשָּׁנָה הָאַחַת עֶשְׂרֵה בְּיֶרַח בּוּל הוּא הַחֹדֶשׁ הַשְּׁמִינִי כָּלָה הַבַּיִת לְכָל־דְּבָרָיו וּלְכָל־מְִפָּטָיו וַיִּבְנֵהוּ שֶׁבַע שָׁנִים,CBH
1 Kgs 7:1,וְאֶת־בֵּיתוֺ בָּנָה שְׁלֹמֹה שְׁלֹשׁ עֶשְׂרֵה שָׁנָה וַיְכַל אֶת־כָּל־בֵּיתוֺ,CBH
1 Kgs 7:2,וַיִּבֶן אֶת־בֵּית יַעַר הַלְּבָנוֺן מֵאָה אַמָּה אָרְכּוֺ וַחֲמִשִּׁים אַמָּה רָחְבּוֺ וּשְׁלֹשִׁים אַמָּה קוֺמָתוֺ עַל אַרְבָּעָה טוּרֵי עַמּוּדֵי אֲרָזִים וּכְרֻתוֺת אֲרָזִים עַל־הָעַמּוּדִים,CBH
1 Kgs 7:3,וְסָפֻן בָּאֶרֶז מִמַּעַל עַל־הַצְּלָעֹת אֲשֶׁר עַל־הָעַמּוּדִים אַרְבָּעִים וַחֲמִשָּׁה חֲמִשָּׁה עָשָׂר הַטּוּר,CBH
1 Kgs 7:4,וּשְׁקֻפִים שְׁלֹשָׁה טוּרִים וּמֶחֱזָה אֶל־מֶחֱזָה שָׁלֹשׁ פְּעָמִים,CBH
1 Kgs 7:5,וְכָל־הַפְּתָחִים וְהַמְּזוּזוֺת רְבֻעִים שָׁקֶף וּמוּל מֶחֱזָה אֶל־מֶחֱזָה שָׁלֹשׁ פְּעָמִים,CBH
1 Kgs 7:6,וְאֵת אוּלָם הָעַמּוּדִים עָשָׂה חֲמִשִּׁים אַמָּה אָרְכּוֺ וּשְׁלֹשִׁים אַמָּה רָחְבּוֺ וְאוּלָם עַל־פְּנֵיהֶם וְעַמֻּדִים וְעָב עַל־פְּנֵיהֶם,CBH
1 Kgs 7:7,וְאוּלָם הַכִּסֵּא אֲשֶׁר יִשְׁפָּט־שָׁם אֻלָם הַמִּשְׁפָּט עָשָׂה וְסָפוּן בָּאֶרֶז מֵהַקַּרְקַע עַד־הַקַּרְקָע,CBH
1 Kgs 7:8,וּבֵיתוֺ אֲשֶׁר־יֵשֶׁב שָׁם חָצֵר הָאַחֶרֶת מִבֵּית לָאוּלָם כַּמַּעֲשֶׂה הַזֶּה הָיָה וּבַיִת יַעֲשֶׂה לְבַת־פַּרְעֹה אֲשֶׁר לָקַח שְׁלֹמֹה כָּאוּלָם הַזֶּה,CBH
1 Kgs 7:9,כָּל־אֵלֶּה אֲבָנִים יְקָרֹת כְּמִדֹּת גָּזִית מְגֹרָרוֺת בַּמְּגֵרָה מִבַּיִת וּמִחוּץ וּמִמַּסָּד עַד־הַטְּפָחוֺת וּמִחוּץ עַד־הֶחָצֵר הַגְּדוֺלָה,CBH
1 Kgs 7:10,וּמְיֻסָּד אֲבָנִים יְקָרוֺת אֲבָנִים גְּדֹלוֺת אַבְנֵי עֶשֶׂר אַמּוֺת וְאַבְנֵי שְׁמֹנֶה אַמּוֺת,CBH
1 Kgs 7:11,וּמִלְמַעְלָה אֲבָנִים יְקָרוֺת כְּמִדּוֺת גָּזִית וָאָרֶז,CBH
1 Kgs 7:12,וְחָצֵר הַגְּדוֺלָה סָבִיב שְׁלֹשָׁה טוּרִים גָּזִית וְטוּר כְּרֻתֹת אֲרָזִים וְלַחֲצַר בֵּית־יְהוָה הַפְּנִימִית וּלְאֻלָם הַבָּיִת,CBH
1 Kgs 7:13,וַיִּשְׁלַח הַמֶּלֶךְ שְׁלֹמֹה וַיִּקַּח אֶת־חִירָם מִצֹּר,CBH
1 Kgs 7:14,בֶּן־אִשָּׁה אַלְמָנָה הוּא מִמַּטֵּה נַפְתָּלִי וְאָבִיו אִישׁ־צֹרִי חֹרֵשׁ נְחֹשֶׁת וַיִּמָּלֵא אֶת־הַחָכְמָה וְאֶת־הַתְּבוּנָה וְאֶת־הַדַּעַת לַעֲשׂוֺת כָּל־מְלָאכָה בַּנְּחֹשֶׁת וַיָּבוֺא אֶל־הַמֶּלֶךְ שְׁלֹמֹה וַיַּעַשׂ אֶת־כָּל־מְלַאכְתּוֺ,CBH
1 Kgs 7:15,וַיָּצַר אֶת־שְׁנֵי הָעַמּוּדִים נְחֹשֶׁת שְׁמֹנֶה עֶשְׂרֵה אַמָּה קוֺמַת הָעַמּוּד הָאֶחָד וְחוּט שְׁתֵּים־עֶשְׂרֵה אַמָּה יָסֹב אֶת־הָעַמּוּד הַשֵּׁנִי,CBH
1 Kgs 7:16,וּשְׁתֵּי כֹתָרֹת עָשָׂה לָתֵת עַל־רָאשֵׁי הָעַמּוּדִים מֻצַק נְחֹשֶׁת חָמֵשׁ אַמּוֺת קוֺמַת הַכֹּתֶרֶת הָאֶחָת וְחָמֵשׁ אַמּוֺת קוֺמַת הַכֹּתֶרֶת הַשֵּׁנִית,CBH
1 Kgs 7:17,שְׂבָכִים מַעֲשֵׂה שְׂבָכָה גְּדִלִים מַעֲשֵׂה שַׁרְשְׁרוֺת לַכֹּתָרֹת אֲשֶׁר עַל־רֹאשׁ הָעַמּוּדִים שִׁבְעָה לַכֹּתֶרֶת הָאֶחָת וְשִׁבְעָה לַכֹּתֶרֶת הַשֵּׁנִית,CBH
1 Kgs 7:18,וַיַּעַשׂ אֶת־הָעַמּוּדִים וּשְׁנֵי טוּרִים סָבִיב עַל־הַשְּׂבָכָה הָאֶחָת לְכַסּוֺת אֶת־הַכֹּתָרֹת אֲשֶׁר עַל־רֹאשׁ הָרִמֹּנִים וְכֵן עָשָׂה לַכֹּתֶרֶת הַשֵּׁנִית,CBH
1 Kgs 7:19,וְכֹתָרֹת אֲשֶׁר עַל־רֹאשׁ הָעַמּוּדִים מַעֲשֵׂה שׁוּשַׁן בָּאוּלָם אַרְבַּע אַמּוֺת,CBH
1 Kgs 7:20,וְכֹתָרֹת עַל־שְׁנֵי הָעַמּוּדִים גַּם־מִמַּעַל מִלְּעֻמַּת הַבֶּטֶן אֲשֶׁר לְעֵבֶר הְַּבָכָה וְהָרִמּוֺנִים מָאתַיִם טֻרִים סָבִיב עַל הַכֹּתֶרֶת הַשֵּׁנִית,CBH
1 Kgs 7:21,וַיָּקֶם אֶת־הָעַמֻּדִים לְאֻלָם הַהֵיכָל וַיָּקֶם אֶת־הָעַמּוּד הַיְמָנִי וַיִּקְרָא אֶת־שְׁמוֺ יָכִין וַיָּקֶם אֶת־הָעַמּוּד הַשְּׂמָאלִי וַיִּקְרָא אֶת־שְׁמוֺ בֹּעַז,CBH
1 Kgs 7:22,וְעַל רֹאשׁ הָעַמּוּדִים מַעֲשֵׂה שׁוֺשָׁן וַתִּתֹּם מְלֶאכֶת הָעַמּוּדִים,CBH
1 Kgs 7:23,וַיַּעַשׂ אֶת־הַיָּם מוּצָק עֶשֶׂר בָּאַמָּה מִשְּׂפָתוֺ עַד־שְׂפָתוֺ עָגֹל סָבִיב וְחָמֵשׁ בָּאַמָּה קוֺמָתוֺ וְקָו שְׁלֹשִׁים בָּאַמָּה יָסֹב אֹתוֺ סָבִיב,CBH
1 Kgs 7:24,וּפְקָעִים מִתַּחַת לִשְׂפָתוֺ סָבִיב סֹבְבִים אֹתוֺ עֶשֶׂר בָּאַמָּה מַקִּפִים אֶת־הַיָּם סָבִיב שְׁנֵי טוּרִים הַפְּקָעִים יְצֻקִים בִּיצֻקָתוֺ,CBH
1 Kgs 7:25,עֹמֵד עַל־שְׁנֵי עָשָׂר בָּקָר שְׁלֹשָׁה פֹנִים צָפוֺנָה וּשְׁלֹשָׁה פֹנִים יָמָּה וּשְׁלֹשָׁה פֹּנִים נֶגְבָּה וּשְׁלֹשָׁה פֹּנִים מִזְרָחָה וְהַיָּם עֲלֵיהֶם מִלְמָעְלָה וְכָל־אֲחֹרֵיהֶם בָּיְתָה,CBH
1 Kgs 7:26,וְעָבְיוֺ טֶפַח וּשְׂפָתוֺ כְּמַעֲשֵׂה שְׂפַת־כּוֺס פֶּרַח שׁוֺשָׁן אַלְפַּיִם בַּת יָכִיל,CBH
1 Kgs 7:27,וַיַּעַשׂ אֶת־הַמְּכֹנוֺת עֶשֶׂר נְחֹשֶׁת אַרְבַּע בָּאַמָּה אֹרֶךְ הַמְּכוֺנָה הָאֶחָת וְאַרְבַּע בָּאַמָּה רָחְבָּהּ וְשָׁלֹשׁ בָּאַמָּה קוֺמָתָהּ,CBH
1 Kgs 7:28,וְזֶה מַעֲשֵׂה הַמְּכוֺנָה מִסְגְּרֹת לָהֶם וּמִסְגְּרֹת בֵּין הַשְׁלַבִּים,CBH
1 Kgs 7:29,וְעַל־הַמִּסְגְּרוֺת אֲשֶׁר בֵּין הַשְׁלַבִּים אֲרָיוֺת בָּקָר וּכְרוּבִים וְעַל־הַשְׁלַבִּים כֵּן מִמָּעַל וּמִתַּחַת לַאֲרָיוֺת וְלַבָּקָר לֹיוֺת מַעֲשֵׂה מוֺרָד,CBH
1 Kgs 7:30,וְאַרְבָּעָה אוֺפַנֵּי נְחֹשֶׁת לַמְּכוֺנָה הָאַחַת וְסַרְנֵי נְחֹשֶׁת וְאַרְבָּעָה פַעֲמֹתָיו כְּתֵפֹת לָהֶם מִתַּחַת לַכִּיֹּר הַכְּתֵפֹת יְצֻקוֺת מֵעֵבֶר אִישׁ לֹיוֺת,CBH
1 Kgs 7:31,וּפִיהוּ מִבֵּית לַכֹּתֶרֶת וָמַעְלָה בָּאַמָּה וּפִיהָ עָגֹל מַעֲשֵׂה־כֵן אַמָּה וַחֲצִי הָאַמָּה וְגַם־עַל־פִּיהָ מִקְלָעוֺת וּמִסְגְּרֹתֵיהֶם מְרֻבָּעוֺת לֹא עֲגֻלּוֺת,CBH
1 Kgs 7:32,וְאַרְבַּעַת הָאוֺפַנִּים לְמִתַּחַת לַמִּסְגְּרוֺת וִידוֺת הָאוֺפַנִּים בַּמְּכוֺנָה וְקוֺמַת הָאוֺפַן הָאֶחָד אַמָּה וַחֲצִי הָאַמָּה,CBH
1 Kgs 7:33,וּמַעֲשֵׂה הָאוֺפַנִּים כְּמַעֲשֵׂה אוֺפַן הַמֶּרְכָּבָה יְדוֺתָם וְגַבֵּיהֶם וְחִשֻּׁקֵיהֶם וְחִשֻּׁרֵיהֶם הַכֹּל מוּצָק,CBH
1 Kgs 7:34,וְאַרְבַּע כְּתֵפוֺת אֶל אַרְבַּע פִּנּוֺת הַמְּכֹנָה הָאֶחָת מִן־הַמְּכֹנָה כְּתֵפֶיהָ,CBH
1 Kgs 7:35,וּבְרֹאשׁ הַמְּכוֺנָה חֲצִי הָאַמָּה קוֺמָה עָגֹל סָבִיב וְעַל רֹאשׁ הַמְּכֹנָה יְדֹתֶיהָ וּמִסְגְּרֹתֶיהָ מִמֶּנָּה,CBH
1 Kgs 7:36,וַיְפַתַּח עַל־הַלֻּחֹת יְדֹתֶיהָ וְעַל מִסְגְּרֹתֶיהָ כְּרוּבִים אֲרָיוֺת וְתִמֹרֹת כְּמַעַר־אִישׁ וְלֹיוֺת סָבִיב,CBH
1 Kgs 7:37,כָּזֹאת עָשָׂה אֵת עֶשֶׂר הַמְּכֹנוֺת מוּצָק אֶחָד מִדָּה אַחַת קֶצֶב אֶחָד לְכֻלָּהְנָה,CBH
1 Kgs 7:38,וַיַּעַשׂ עֲשָׂרָה כִיֹּרוֺת נְחֹשֶׁת אַרְבָּעִים בַּת יָכִיל הַכִּיּוֺר הָאֶחָד אַרְבַּע בָּאַמָּה הַכִּיּוֺר הָאֶחָד כִּיּוֺר אֶחָד עַל־הַמְּכוֺנָה הָאַחַת לְעֶשֶׂר הַמְּכֹנוֺת,CBH
1 Kgs 7:39,וַיִּתֵּן אֶת־הַמְּכֹנוֺת חָמֵשׁ עַל־כֶּתֶף הַבַּיִת מִיָּמִין וְחָמֵשׁ עַל־כֶּתֶף הַבַּיִת מִשְּׂמֹאלוֺ וְאֶת־הַיָּם נָתַן מִכֶּתֶף הַבַּיִת הַיְמָנִית קֵדְמָה מִמּוּל נֶגֶב,CBH
1 Kgs 7:40,וַיַּעַשׂ חִירוֺם אֶת־הַכִּיֹּרוֺת וְאֶת־הַיָּעִים וְאֶת־הַמִּזְרָקוֺת וַיְכַל חִירָם לַעֲשׂוֺת אֶת־כָּל־הַמְּלָאכָה אֲשֶׁר עָשָׂה לַמֶּלֶךְ שְׁלֹמֹה בֵּית יְהוָה,CBH
1 Kgs 7:41,עַמֻּדִים שְׁנַיִם וְגֻלֹּת הַכֹּתָרֹת אֲשֶׁר־עַל־רֹאשׁ הָעַמֻּדִים שְׁתָּיִם וְהַשְּׂבָכוֺת שְׁתַּיִם לְכַסּוֺת אֶת־שְׁתֵּי גֻּלֹּת הַכֹּתָרֹת אֲשֶׁר עַל־רֹאשׁ הָעַמּוּדִים,CBH
1 Kgs 7:42,וְאֶת־הָרִמֹּנִים אַרְבַּע מֵאוֺת לִשְׁתֵּי הַשְּׂבָכוֺת שְׁנֵי־טוּרִים רִמֹּנִים לַשְּׂבָכָה הָאֶחָת לְכַסּוֺת אֶת־שְׁתֵּי גֻּלֹּת הַכֹּתָרֹת אֲשֶׁר עַל־פְּנֵי הָעַמּוּדִים,CBH
1 Kgs 7:43,וְאֶת־הַמְּכֹנוֺת עָשֶׂר וְאֶת־הַכִּיֹּרֹת עֲשָׂרָה עַל־הַמְּכֹנוֺת,CBH
1 Kgs 7:44,וְאֶת־הַיָּם הָאֶחָד וְאֶת־הַבָּקָר שְׁנֵים־עָשָׂר תַּחַת הַיָּם,CBH
1 Kgs 7:45,וְאֶת־הַסִּירוֺת וְאֶת־הַיָּעִים וְאֶת־הַמִּזְרָקוֺת וְאֵת כָּל־הַכֵּלִים הָאֵלֶּה אֲשֶׁר עָשָׂה חִירָם לַמֶּלֶךְ שְׁלֹמֹה בֵּית יְהוָה נְחֹשֶׁת מְמֹרָט,CBH
1 Kgs 7:46,בְּכִכַּר הַיַּרְדֵּן יְצָקָם הַמֶּלֶךְ בְּמַעֲבֵה הָאֲדָמָה בֵּין סֻכּוֺת וּבֵין צָרְתָן,CBH
1 Kgs 7:47,וַיַּנַּח שְׁלֹמֹה אֶת־כָּל־הַכֵּלִים מֵרֹב מְאֹד מְאֹד לֹא נֶחְקַר מִשְׁקַל הַנְּחֹשֶׁת,CBH
1 Kgs 7:48,וַיַּעַשׂ שְׁלֹמֹה אֵת כָּל־הַכֵּלִים אֲשֶׁר בֵּית יְהוָה אֵת מִזְבַּח הַזָּהָב וְאֶת־הַשֻּׁלְחָן אֲשֶׁר עָלָיו לֶחֶם הַפָּנִים זָהָב,CBH
1 Kgs 7:49,וְאֶת־הַמְּנֹרוֺת חָמֵשׁ מִיָּמִין וְחָמֵשׁ מִשְּׂמֹאול לִפְנֵי הַדְּבִיר זָהָב סָגוּר וְהַפֶּרַח וְהַנֵּרֹת וְהַמֶּלְקַחַיִם זָהָב,CBH
1 Kgs 7:50,וְהַסִּפּוֺת וְהַמְזַמְּרוֺת וְהַמִּזְרָקוֺת וְהַכַּפּוֺת וְהַמַּחְתּוֺת זָהָב סָגוּר וְהַפֹּתוֺת לְדַלְתוֺת הַבַּיִת הַפְּנִימִי לְקֹדֶשׁ הַקֳּדָשִׁים לְדַלְתֵי הַבַּיִת לַהֵיכָל זָהָב,CBH
1 Kgs 7:51,וַתִּשְׁלַם כָּל־הַמְּלָאכָה אֲשֶׁר עָשָׂה הַמֶּלֶךְ שְׁלֹמֹה בֵּית יְהוָה וַיָּבֵא שְׁלֹמֹה אֶת־קָדְשֵׁי דָּוִד אָבִיו אֶת־הַכֶּסֶף וְאֶת־הַזָּהָב וְאֶת־הַכֵּלִים נָתַן בְּאֹצְרוֺת בֵּית יְהוָה,CBH
1 Kgs 8:1,אָז יַקְהֵל שְׁלֹמֹה אֶת־זִקְנֵי יִשְׂרָאֵל אֶת־כָּל־רָאשֵׁי הַמַּטּוֺת נְשִׂיאֵי הָאָבוֺת לִבְנֵי יִשְׂרָאֵל אֶל־הַמֶּלֶךְ שְׁלֹמֹה יְרוּשָׁלִָם לְהַעֲלוֺת אֶת־אֲרוֺן בְּרִית־יְהוָה מֵעִיר דָּוִד הִיא צִיּוֺן,CBH
1 Kgs 8:2,וַיִּקָּהֲלוּ אֶל־הַמֶּלֶךְ שְׁלֹמֹה כָּל־אִישׁ יִשְׂרָאֵל בְּיֶרַח הָאֵתָנִים בֶּחָג הוּא הַחֹדֶשׁ הַשְּׁבִיעִי,CBH
1 Kgs 8:3,וַיָּבֹאוּ כֹּל זִקְנֵי יִשְׂרָאֵל וַיִּשְׂאוּ הַכֹּהֲנִים אֶת־הָאָרוֺן,CBH
1 Kgs 8:4,וַיַּעֲלוּ אֶת־אֲרוֺן יְהוָה וְאֶת־אֹהֶל מוֺעֵד וְאֶת־כָּל־כְּלֵי הַקֹּדֶשׁ אֲשֶׁר בָּאֹהֶל וַיַּעֲלוּ אֹתָם הַכֹּהֲנִים וְהַלְוִיִּם,CBH
1 Kgs 8:5,וְהַמֶּלֶךְ שְׁלֹמֹה וְכָל־עֲדַת יִשְׂרָאֵל הַנּוֺעָדִים עָלָיו אִתּוֺ לִפְנֵי הָאָרוֺן מְזַבְּחִים צֹאן וּבָקָר אֲשֶׁר לֹא־יִסָּפְרוּ וְלֹא יִמָּנוּ מֵרֹב,CBH
1 Kgs 8:6,וַיָּבִאוּ הַכֹּהֲנִים אֶת־אֲרוֺן בְּרִית־יְהוָה אֶל־מְקוֺמוֺ אֶל־דְּבִיר הַבַּיִת אֶל־קֹדֶשׁ הַקֳּדָשִׁים אֶל־תַּחַת כַּנְפֵי הַכְּרוּבִים,CBH
1 Kgs 8:7,כִּי הַכְּרוּבִים פֹּרְשִׂים כְּנָפַיִם אֶל־מְקוֺם הָאָרוֺן וַיָּסֹכּוּ הַכְּרֻבִים עַל־הָאָרוֺן וְעַל־בַּדָּיו מִלְמָעְלָה,CBH
1 Kgs 8:8,וַיַּאֲרִכוּ הַבַּדִּים וַיֵּרָאוּ רָאשֵׁי הַבַּדִּים מִן־הַקֹּדֶשׁ עַל־פְּנֵי הַדְּבִיר וְלֹא יֵרָאוּ הַחוּצָה וַיִּהְיוּ שָׁם עַד הַיּוֺם הַזֶּה,CBH
1 Kgs 8:9,אֵין בָּאָרוֺן רַק שְׁנֵי לֻחוֺת הָאֲבָנִים אֲשֶׁר הִנִּחַ שָׁם מֹשֶׁה בְּחֹרֵב אֲשֶׁר כָּרַת יְהוָה עִם־בְּנֵי יִשְׂרָאֵל בְּצֵאתָם מֵאֶרֶץ מִצְרָיִם,CBH
1 Kgs 8:10,וַיְהִי בְּצֵאת הַכֹּהֲנִים מִן־הַקֹּדֶשׁ וְהֶעָנָן מָלֵא אֶת־בֵּית יְהוָה,CBH
1 Kgs 8:11,וְלֹא־יָכְלוּ הַכֹּהֲנִים לַעֲמֹד לְשָׁרֵת מִפְּנֵי הֶעָנָן כִּי־מָלֵא כְבוֺד־יְהוָה אֶת־בֵּית יְהוָה,CBH
1 Kgs 8:12,אָז אָמַר שְׁלֹמֹה יְהוָה אָמַר לִשְׁכֹּן בָּעֲרָפֶל,CBH
1 Kgs 8:13,בָּנֹה בָנִיתִי בֵּית זְבֻל לָךְ מָכוֺן לְשִׁבְתְּךָ עוֺלָמִים,CBH
1 Kgs 8:14,וַיַּסֵּב הַמֶּלֶךְ אֶת־פָּנָיו וַיְבָרֶךְ אֵת כָּל־קְהַל יִשְׂרָאֵל וְכָל־קְהַל יִשְׂרָאֵל עֹמֵד,CBH
1 Kgs 8:15,וַיֹּאמֶר בָּרוּךְ יְהוָה אֱלֹהֵי יִשְׂרָאֵל אֲשֶׁר דִּבֶּר בְּפִיו אֵת דָּוִד אָבִי וּבְיָדוֺ מִלֵּא לֵאמֹר,CBH
1 Kgs 8:16,מִן־הַיּוֺם אֲשֶׁר הוֺצֵאתִי אֶת־עַמִּי אֶת־יִשְׂרָאֵל מִמִּצְרַיִם לֹא־בָחַרְתִּי בְעִיר מִכֹּל שִׁבְטֵי יִשְׂרָאֵל לִבְנוֺת בַּיִת לִהְיוֺת שְׁמִי שָׁם וָאֶבְחַר בְּדָוִד לִהְיוֺת עַל־עַמִּי יִשְׂרָאֵל,CBH
1 Kgs 8:17,וַיְהִי עִם־לְבַב דָּוִד אָבִי לִבְנוֺת בַּיִת לְשֵׁם יְהוָה אֱלֹהֵי יִשְׂרָאֵל,CBH
1 Kgs 8:18,וַיֹּאמֶר יְהוָה אֶל־דָּוִד אָבִי יַעַן אֲשֶׁר הָיָה עִם־לְבָבְךָ לִבְנוֺת בַּיִת לִשְׁמִי הֱטִיבֹתָ כִּי הָיָה עִם־לְבָבֶךָ,CBH
1 Kgs 8:19,רַק אַתָּה לֹא תִבְנֶה הַבָּיִת כִּי אִם־בִּנְךָ הַיֹּצֵא מֵחֲלָצֶיךָ הוּא־יִבְנֶה הַבַּיִת לִשְׁמִי,CBH
1 Kgs 8:20,וַיָּקֶם יְהוָה אֶת־דְּבָרוֺ אֲשֶׁר דִּבֵּר וָאָקֻם תַּחַת דָּוִד אָבִי וָאֵשֵׁב עַל־כִּסֵּא יִשְׂרָאֵל כַּאֲשֶׁר דִּבֶּר יְהוָה וָאֶבְנֶה הַבַּיִת לְשֵׁם יְהוָה אֱלֹהֵי יִשְׂרָאֵל,CBH
1 Kgs 8:21,וָאָשִׂם שָׁם מָקוֺם לָאָרוֺן אֲשֶׁר־שָׁם בְּרִית יְהוָה אֲשֶׁר כָּרַת עִם־אֲבֹתֵינוּ בְּהוֺצִיאוֺ אֹתָם מֵאֶרֶץ מִצְרָיִם,CBH
1 Kgs 8:22,וַיַּעֲמֹד שְׁלֹמֹה לִפְנֵי מִזְבַּח יְהוָה נֶגֶד כָּל־קְהַל יִשְׂרָאֵל וַיִּפְרֹשׂ כַּפָּיו הַשָּׁמָיִם,CBH
1 Kgs 8:23,וַיֹּאמַר יְהוָה אֱלֹהֵי יִשְׂרָאֵל אֵין־כָּמוֺךָ אֱלֹהִים בַּשָּׁמַיִם מִמַּעַל וְעַל־הָאָרֶץ מִתָּחַת שֹׁמֵר הַבְּרִית וְהַחֶסֶד לַעֲבָדֶיךָ הַהֹלְכִים לְפָנֶיךָ בְּכָל־לִבָּם,CBH
1 Kgs 8:24,אֲשֶׁר שָׁמַרְתָּ לְעַבְדְּךָ דָּוִד אָבִי אֵת אֲשֶׁר־דִּבַּרְתָּ לוֺ וַתְּדַבֵּר בְּפִיךָ וּבְיָדְךָ מִלֵּאתָ כַּיּוֺם הַזֶּה,CBH
1 Kgs 8:25,וְעַתָּה יְהוָה אֱלֹהֵי יִשְׂרָאֵל שְׁמֹר לְעַבְדְּךָ דָוִד אָבִי אֵת אֲשֶׁר דִּבַּרְתָּ לּוֺ לֵאמֹר לֹא־יִכָּרֵת לְךָ אִישׁ מִלְּפָנַי יֹשֵׁב עַל־כִּסֵּא יִשְׂרָאֵל רַק אִם־יִשְׁמְרוּ בָנֶיךָ אֶת־דַּרְכָּם לָלֶכֶת לְפָנַי כַּאֲשֶׁר הָלַכְתָּ לְפָנָי,CBH
1 Kgs 8:26,וְעַתָּה אֱלֹהֵי יִשְׂרָאֵל יֵאָמֶן נָא דְּבָרְךָ אֲשֶׁר דִּבַּרְתָּ לְעַבְדְּךָ דָּוִד אָבִי,CBH
1 Kgs 8:27,כִּי הַאֻמְנָם יֵשֵׁב אֱלֹהִים עַל־הָאָרֶץ הִנֵּה הַשָּׁמַיִם וּשְׁמֵי הַשָּׁמַיִם לֹא יְכַלְכְּלוּךָ אַף כִּי־הַבַּיִת הַזֶּה אֲשֶׁר בָּנִיתִי,CBH
1 Kgs 8:28,וּפָנִיתָ אֶל־תְּפִלַּת עַבְדְּךָ וְאֶל־תְּחִנָּתוֺ יְהוָה אֱלֹהָי לִשְׁמֹעַ אֶל־הָרִנָּה וְאֶל־הַתְּפִלָּה אֲשֶׁר עַבְדְּךָ מִתְפַּלֵּל לְפָנֶיךָ הַיּוֺם,CBH
1 Kgs 8:29,לִהְיוֺת עֵינֶךָ פְתֻחוֺת אֶל־הַבַּיִת הַזֶּה לַיְלָה וָיוֺם אֶל־הַמָּקוֺם אֲשֶׁר אָמַרְתָּ יִהְיֶה שְׁמִי שָׁם לִשְׁמֹעַ אֶל־הַתְּפִלָּה אֲשֶׁר יִתְפַּלֵּל עַבְדְּךָ אֶל־הַמָּקוֺם הַזֶּה,CBH
1 Kgs 8:30,וְשָׁמַעְתָּ אֶל־תְּחִנַּת עַבְדְּךָ וְעַמְּךָ יִשְׂרָאֵל אֲשֶׁר יִתְפַּלְלוּ אֶל־הַמָּקוֺם הַזֶּה וְאַתָּה תִּשְׁמַע אֶל־מְקוֺם שִׁבְתְּךָ אֶל־הַשָּׁמַיִם וְשָׁמַעְתָּ וְסָלָחְתָּ,CBH
1 Kgs 8:31,אֵת אֲשֶׁר יֶחֱטָא אִישׁ לְרֵעֵהוּ וְנָשָׁא־בוֺ אָלָה לְהַאֲלֹתוֺ וּבָא אָלָה לִפְנֵי מִזְבַּחֲךָ בַּבַּיִת הַזֶּה,CBH
1 Kgs 8:32,וְאַתָּה תִּשְׁמַע הַשָּׁמַיִם וְעָשִׂיתָ וְשָׁפַטְתָּ אֶת־עֲבָדֶיךָ לְהַרְשִׁיעַ רָשָׁע לָתֵת דַּרְכּוֺ בְּרֹאשׁוֺ וּלְהַצְדִּיק צַדִּיק לָתֶת לוֺ כְּצִדְקָתוֺ,CBH
1 Kgs 8:33,בְּהִנָּגֵף עַמְּךָ יִשְׂרָאֵל לִפְנֵי אוֺיֵב אֲשֶׁר יֶחֶטְאוּ־לָךְ וְשָׁבוּ אֵלֶיךָ וְהוֺדוּ אֶת־שְׁמֶךָ וְהִתְפַּלְלוּ וְהִתְחַנְּנוּ אֵלֶיךָ בַּבַּיִת הַזֶּה,CBH
1 Kgs 8:34,וְאַתָּה תִּשְׁמַע הַשָּׁמַיִם וְסָלַחְתָּ לְחַטַּאת עַמְּךָ יִשְׂרָאֵל וַהֲשֵׁבֹתָם אֶל־הָאֲדָמָה אֲשֶׁר נָתַתָּ לַאֲבוֺתָם,CBH
1 Kgs 8:35,בְּהֵעָצֵר שָׁמַיִם וְלֹא־יִהְיֶה מָטָר כִּי יֶחֶטְאוּ־לָךְ וְהִתְפַּלְלוּ אֶל־הַמָּקוֺם הַזֶּה וְהוֺדוּ אֶת־שְׁמֶךָ וּמֵחַטָּאתָם יְשׁוּבוּן כִּי תַעֲנֵם,CBH
1 Kgs 8:36,וְאַתָּה תִּשְׁמַע הַשָּׁמַיִם וְסָלַחְתָּ לְחַטַּאת עֲבָדֶיךָ וְעַמְּךָ יִשְׂרָאֵל כִּי תוֺרֵם אֶת־הַדֶּרֶךְ הַטּוֺבָה אֲשֶׁר יֵלְכוּ־בָהּ וְנָתַתָּה מָטָר עַל־אַרְצְךָ אֲשֶׁר־נָתַתָּה לְעַמְּךָ לְנַחֲלָה,CBH
1 Kgs 8:37,רָעָב כִּי־יִהְיֶה בָאָרֶץ דֶּבֶר כִּי־יִהְיֶה שִׁדָּפוֺן יֵרָקוֺן אַרְבֶּה חָסִיל כִּי יִהְיֶה כִּי יָצַר־לוֺ אֹיְבוֺ בְּאֶרֶץ שְׁעָרָיו כָּל־נֶגַע כָּל־מַחֲלָה,CBH
1 Kgs 8:38,כָּל־תְּפִלָּה כָל־תְּחִנָּה אֲשֶׁר תִהְיֶה לְכָל־הָאָדָם לְכֹל עַמְּךָ יִשְׂרָאֵל אֲשֶׁר יֵדְעוּן אִישׁ נֶגַע לְבָבוֺ וּפָרַשׂ כַּפָּיו אֶל־הַבַּיִת הַזֶּה,CBH
1 Kgs 8:39,וְאַתָּה תִּשְׁמַע הַשָּׁמַיִם מְכוֺן שִׁבְתֶּךָ וְסָלַחְתָּ וְעָשִׂיתָ וְנָתַתָּ לָאִישׁ כְּכָל־דְּרָכָיו אֲשֶׁר תֵּדַע אֶת־לְבָבוֺ כִּי־אַתָּה יָדַעְתָּ לְבַדְּךָ אֶת־לְבַב כָּל־בְּנֵי הָאָדָם,CBH
1 Kgs 8:40,לְמַעַן יִרָאוּךָ כָּל־הַיָּמִים אֲשֶׁר־הֵם חַיִּים עַל־פְּנֵי הָאֲדָמָה אֲשֶׁר נָתַתָּה לַאֲבֹתֵינוּ,CBH
1 Kgs 8:41,וְגַם אֶל־הַנָּכְרִי אֲשֶׁר לֹא־מֵעַמְּךָ יִשְׂרָאֵל הוּא וּבָא מֵאֶרֶץ רְחוֺקָה לְמַעַן שְׁמֶךָ,CBH
1 Kgs 8:42,כִּי יִשְׁמְעוּן אֶת־שִׁמְךָ הַגָּדוֺל וְאֶת־יָדְךָ הַחֲזָקָה וּזְרֹעֲךָ הַנְּטוּיָה וּבָא וְהִתְפַּלֵּל אֶל־הַבַּיִת הַזֶּה,CBH
1 Kgs 8:43,אַתָּה תִּשְׁמַע הַשָּׁמַיִם מְכוֺן שִׁבְתֶּךָ וְעָשִׂיתָ כְּכֹל אֲשֶׁר־יִקְרָא אֵלֶיךָ הַנָּכְרִי לְמַעַן יֵדְעוּן כָּל־עַמֵּי הָאָרֶץ אֶת־שְׁמֶךָ לְיִרְאָה אֹתְךָ כְּעַמְּךָ יִשְׂרָאֵל וְלָדַעַת כִּי־שִׁמְךָ נִקְרָא עַל־הַבַּיִת הַזֶּה אֲשֶׁר בָּנִיתִי,CBH
1 Kgs 8:44,כִּי־יֵצֵא עַמְּךָ לַמִּלְחָמָה עַל־אֹיְבוֺ בַּדֶּרֶךְ אֲשֶׁר תִּשְׁלָחֵם וְהִתְפַּלְלוּ אֶל־יְהוָה דֶּרֶךְ הָעִיר אֲשֶׁר בָּחַרְתָּ בָּהּ וְהַבַּיִת אֲשֶׁר־בָּנִתִי לִשְׁמֶךָ,CBH
1 Kgs 8:45,וְשָׁמַעְתָּ הַשָּׁמַיִם אֶת־תְּפִלָּתָם וְאֶת־תְּחִנָּתָם וְעָשִׂיתָ מִשְׁפָּטָם,CBH
1 Kgs 8:46,כִּי יֶחֶטְאוּ־לָךְ כִּי אֵין אָדָם אֲשֶׁר לֹא־יֶחֱטָא וְאָנַפְתָּ בָם וּנְתַתָּם לִפְנֵי אוֺיֵב וְשָׁבוּם שֹׁבֵיהֶם אֶל־אֶרֶץ הָאוֺיֵב רְחוֺקָה אוֺ קְרוֺבָה,CBH
1 Kgs 8:47,וְהֵשִׁיבוּ אֶל־לִבָּם בָּאָרֶץ אֲשֶׁר נִשְׁבּוּ־שָׁם וְשָׁבוּ וְהִתְחַנְּנוּ אֵלֶיךָ בְּאֶרֶץ שֹׁבֵיהֶם לֵאמֹר חָטָאנוּ וְהֶעֱוִינוּ רָשָׁעְנוּ,CBH
1 Kgs 8:48,וְשָׁבוּ אֵלֶיךָ בְּכָל־לְבָבָם וּבְכָל־נַפְשָׁם בְּאֶרֶץ אֹיְבֵיהֶם אֲשֶׁר־שָׁבוּ אֹתָם וְהִתְפַּלְלוּ אֵלֶיךָ דֶּרֶךְ אַרְצָם אֲשֶׁר נָתַתָּה לַאֲבוֺתָם הָעִיר אֲשֶׁר בָּחַרְתָּ וְהַבַּיִת אֲשֶׁר־בָּנִיתִי לִשְׁמֶךָ,CBH
1 Kgs 8:49,וְשָׁמַעְתָּ הַשָּׁמַיִם מְכוֺן שִׁבְתְּךָ אֶת־תְּפִלָּתָם וְאֶת־תְּחִנָּתָם וְעָשִׂיתָ מִשְׁפָּטָם,CBH
1 Kgs 8:50,וְסָלַחְתָּ לְעַמְּךָ אֲשֶׁר חָטְאוּ־לָךְ וּלְכָל־פִּשְׁעֵיהֶם אֲשֶׁר פָּשְׁעוּ־בָךְ וּנְתַתָּם לְרַחֲמִים לִפְנֵי שֹׁבֵיהֶם וְרִחֲמוּם,CBH
1 Kgs 8:51,כִּי־עַמְּךָ וְנַחֲלָתְךָ הֵם אֲשֶׁר הוֺצֵאתָ מִמִּצְרַיִם מִתּוֺךְ כּוּר הַבַּרְזֶל,CBH
1 Kgs 8:52,לִהְיוֺת עֵינֶיךָ פְתֻחוֺת אֶל־תְּחִנַּת עַבְדְּךָ וְאֶל־תְּחִנַּת עַמְּךָ יִשְׂרָאֵל לִשְׁמֹעַ אֲלֵיהֶם בְּכֹל קָרְאָם אֵלֶיךָ,CBH
1 Kgs 8:53,כִּי־אַתָּה הִבְדַּלְתָּם לְךָ לְנַחֲלָה מִכֹּל עַמֵּי הָאָרֶץ כַּאֲשֶׁר דִּבַּרְתָּ בְּיַד מֹשֶׁה עַבְדֶּךָ בְּהוֺצִיאֲךָ אֶת־אֲבֹתֵינוּ מִמִּצְרַיִם אֲדֹנָי יְהוִה,CBH
1 Kgs 8:54,וַיְהִי כְּכַלּוֺת שְׁלֹמֹה לְהִתְפַּלֵּל אֶל־יְהוָה אֵת כָּל־הַתְּפִלָּה וְהַתְּחִנָּה הַזֹּאת קָם מִלִּפְנֵי מִזְבַּח יְהוָה מִכְּרֹעַ עַל־בִּרְכָּיו וְכַפָּיו פְּרֻשׂוֺת הַשָּׁמָיִם,CBH
1 Kgs 8:55,וַיַּעְמֹד וַיְבָרֶךְ אֵת כָּל־קְהַל יִשְׂרָאֵל קוֺל גָּדוֺל לֵאמֹר,CBH
1 Kgs 8:56,בָּרוּךְ יְהוָה אֲשֶׁר נָתַן מְנוּחָה לְעַמּוֺ יִשְׂרָאֵל כְּכֹל אֲשֶׁר דִּבֵּר לֹא־נָפַל דָּבָר אֶחָד מִכֹּל דְּבָרוֺ הַטּוֺב אֲשֶׁר דִּבֶּר בְּיַד מֹשֶׁה עַבְדּוֺ,CBH
1 Kgs 8:57,יְהִי יְהוָה אֱלֹהֵינוּ עִמָּנוּ כַּאֲשֶׁר הָיָה עִם־אֲבֹתֵינוּ אַל־יַעַזְבֵנוּ וְאַל־יִטְּשֵׁנוּ,CBH
1 Kgs 8:58,לְהַטּוֺת לְבָבֵנוּ אֵלָיו לָלֶכֶת בְּכָל־דְּרָכָיו וְלִשְׁמֹר מִצְוֹתָיו וְחֻקָּיו וּמִשְׁפָּטָיו אֲשֶׁר צִוָּה אֶת־אֲבֹתֵינוּ,CBH
1 Kgs 8:59,וְיִהְיוּ דְבָרַי אֵלֶּה אֲשֶׁר הִתְחַנַּנְתִּי לִפְנֵי יְהוָה קְרֹבִים אֶל־יְהוָה אֱלֹהֵינוּ יוֺמָם וָלָיְלָה לַעֲשׂוֺת מִשְׁפַּט עַבְדּוֺ וּמִשְׁפַּט עַמּוֺ יִשְׂרָאֵל דְּבַר־יוֺם בְּיוֺמוֺ,CBH
1 Kgs 8:60,לְמַעַן דַּעַת כָּל־עַמֵּי הָאָרֶץ כִּי יְהוָה הוּא הָאֱלֹהִים אֵין עוֺד,CBH
1 Kgs 8:61,וְהָיָה לְבַבְכֶם שָׁלֵם עִם יְהוָה אֱלֹהֵינוּ לָלֶכֶת בְּחֻקָּיו וְלִשְׁמֹר מִצְוֹתָיו כַּיּוֺם הַזֶּה,CBH
1 Kgs 8:62,וְהַמֶּלֶךְ וְכָל־יִשְׂרָאֵל עִמּוֺ זֹבְחִים זֶבַח לִפְנֵי יְהוָה,CBH
1 Kgs 8:63,וַיִּזְבַּח שְׁלֹמֹה אֵת זֶבַח הַשְּׁלָמִים אֲשֶׁר זָבַח לַיהוָה בָּקָר עֶשְׂרִים וּשְׁנַיִם אֶלֶף וְצֹאן מֵאָה וְעֶשְׂרִים אָלֶף וַיַּחְנְכוּ אֶת־בֵּית יְהוָה הַמֶּלֶךְ וְכָל־בְּנֵי יִשְׂרָאֵל,CBH
1 Kgs 8:64,בַּיּוֺם הַהוּא קִדַּשׁ הַמֶּלֶךְ אֶת־תּוֺךְ הֶחָצֵר אֲשֶׁר לִפְנֵי בֵית־יְהוָה כִּי־עָשָׂה שָׁם אֶת־הָעֹלָה וְאֶת־הַמִּנְחָה וְאֵת חֶלְבֵי הַשְּׁלָמִים כִּי־מִזְבַּח הַנְּחֹשֶׁת אֲשֶׁר לִפְנֵי יְהוָה קָטֹן מֵהָכִיל אֶת־הָעֹלָה וְאֶת־הַמִּנְחָה וְאֵת חֶלְבֵי הַשְּׁלָמִים,CBH
1 Kgs 8:65,וַיַּעַשׂ שְׁלֹמֹה בָעֵת־הַהִיא אֶת־הֶחָג וְכָל־יִשְׂרָאֵל עִמּוֺ קָהָל גָּדוֺל מִלְּבוֺא חֲמָת עַד־נַחַל מִצְרַיִם לִפְנֵי יְהוָה אֱלֹהֵינוּ שִׁבְעַת יָמִים וְשִׁבְעַת יָמִים אַרְבָּעָה עָשָׂר יוֺם,CBH
1 Kgs 8:66,בַּיּוֺם הַשְּׁמִינִי שִׁלַּח אֶת־הָעָם וַיְבָרֲכוּ אֶת־הַמֶּלֶךְ וַיֵּלְכוּ לְאָהֳלֵיהֶם שְׂמֵחִים וְטוֺבֵי לֵב עַל כָּל־הַטּוֺבָה אֲשֶׁר עָשָׂה יְהוָה לְדָוִד עַבְדּוֺ וּלְיִשְׂרָאֵל עַמּוֺ,CBH
1 Kgs 9:1,וַיְהִי כְּכַלּוֺת שְׁלֹמֹה לִבְנוֺת אֶת־בֵּית־יְהוָה וְאֶת־בֵּית הַמֶּלֶךְ וְאֵת כָּל־חֵשֶׁק שְׁלֹמֹה אֲשֶׁר חָפֵץ לַעֲשׂוֺת,CBH
1 Kgs 9:2,וַיֵּרָא יְהוָה אֶל־שְׁלֹמֹה שֵׁנִית כַּאֲשֶׁר נִרְאָה אֵלָיו בְּגִבְעוֺן,CBH
1 Kgs 9:3,וַיֹּאמֶר יְהוָה אֵלָיו שָׁמַעְתִּי אֶת־תְּפִלָּתְךָ וְאֶת־תְּחִנָּתְךָ אֲשֶׁר הִתְחַנַּנְתָּה לְפָנַי הִקְדַּשְׁתִּי אֶת־הַבַּיִת הַזֶּה אֲשֶׁר בָּנִתָה לָשׂוּם־שְׁמִי שָׁם עַד־עוֺלָם וְהָיוּ עֵינַי וְלִבִּי שָׁם כָּל־הַיָּמִים,CBH
1 Kgs 9:4,וְאַתָּה אִם־תֵּלֵךְ לְפָנַי כַּאֲשֶׁר הָלַךְ דָּוִד אָבִיךָ בְּתָם־לֵבָב וּבְיֹשֶׁר לַעֲשׂוֺת כְּכֹל אֲשֶׁר צִוִּיתִיךָ חֻקַּי וּמִשְׁפָּטַי תִּשְׁמֹר,CBH
1 Kgs 9:5,וַהֲקִמֹתִי אֶת־כִּסֵּא מַמְלַכְתְּךָ עַל־יִשְׂרָאֵל לְעֹלָם כַּאֲשֶׁר דִּבַּרְתִּי עַל־דָּוִד אָבִיךָ לֵאמֹר לֹא־יִכָּרֵת לְךָ אִישׁ מֵעַל כִּסֵּא יִשְׂרָאֵל,CBH
1 Kgs 9:6,אִם־שׁוֺב תְּשֻׁבוּן אַתֶּם וּבְנֵיכֶם מֵאַחֲרַי וְלֹא תִשְׁמְרוּ מִצְוֹתַי חֻקֹּתַי אֲשֶׁר נָתַתִּי לִפְנֵיכֶם וַהֲלַכְתֶּם וַעֲבַדְתֶּם אֱלֹהִים אֲחֵרִים וְהִשְׁתַּחֲוִיתֶם לָהֶם,CBH
1 Kgs 9:7,וְהִכְרַתִּי אֶת־יִשְׂרָאֵל מֵעַל פְּנֵי הָאֲדָמָה אֲשֶׁר נָתַתִּי לָהֶם וְאֶת־הַבַּיִת אֲשֶׁר הִקְדַּשְׁתִּי לִשְׁמִי אֲשַׁלַּח מֵעַל פָּנָי וְהָיָה יִשְׂרָאֵל לְמָשָׁל וְלִשְׁנִינָה בְּכָל־הָעַמִּים,CBH
1 Kgs 9:8,וְהַבַּיִת הַזֶּה יִהְיֶה עֶלְיוֺן כָּל־עֹבֵר עָלָיו יִשֹּׁם וְשָׁרָק וְאָמְרוּ עַל־מֶה עָשָׂה יְהוָה כָּכָה לָאָרֶץ הַזֹּאת וְלַבַּיִת הַזֶּה,CBH
1 Kgs 9:9,וְאָמְרוּ עַל אֲשֶׁר עָזְבוּ אֶת־יְהוָה אֱלֹהֵיהֶם אֲשֶׁר הוֺצִיא אֶת־אֲבֹתָם מֵאֶרֶץ מִצְרַיִם וַיַּחֲזִקוּ בֵּאלֹהִים אֲחֵרִים וַיְִּתַּחֲווּ לָהֶם וַיַּעַבְדֻם עַל־כֵּן הֵבִיא יְהוָה עֲלֵיהֶם אֵת כָּל־הָרָעָה הַזֹּאת,CBH
1 Kgs 9:10,וַיְהִי מִקְצֵה עֶשְׂרִים שָׁנָה אֲשֶׁר־בָּנָה שְׁלֹמֹה אֶת־שְׁנֵי הַבָּתִּים אֶת־בֵּית יְהוָה וְאֶת־בֵּית הַמֶּלֶךְ,CBH
1 Kgs 9:11,חִירָם מֶלֶךְ־צֹר נִשָּׂא אֶת־שְׁלֹמֹה בַּעֲצֵי אֲרָזִים וּבַעֲצֵי בְרוֺשִׁים וּבַזָּהָב לְכָל־חֶפְצוֺ אָז יִתֵּן הַמֶּלֶךְ שְׁלֹמֹה לְחִירָם עֶשְׂרִים עִיר בְּאֶרֶץ הַגָּלִיל,CBH
1 Kgs 9:12,וַיֵּצֵא חִירָם מִצֹּר לִרְאוֺת אֶת־הֶעָרִים אֲשֶׁר נָתַן־לוֺ שְׁלֹמֹה וְלֹא יָשְׁרוּ בְּעֵינָיו,CBH
1 Kgs 9:13,וַיֹּאמֶר מָה הֶעָרִים הָאֵלֶּה אֲשֶׁר־נָתַתָּה לִּי אָחִי וַיִּקְרָא לָהֶם אֶרֶץ כָּבוּל עַד הַיּוֺם הַזֶּה,CBH
1 Kgs 9:14,וַיִּשְׁלַח חִירָם לַמֶּלֶךְ מֵאָה וְעֶשְׂרִים כִּכַּר זָהָב,CBH
1 Kgs 9:15,וְזֶה דְבַר־הַמַּס אֲשֶׁר־הֶעֱלָה הַמֶּלֶךְ שְׁלֹמֹה לִבְנוֺת אֶת־בֵּית יְהוָה וְאֶת־בֵּיתוֺ וְאֶת־הַמִּלּוֺא וְאֵת חוֺמַת יְרוּשָׁלִָם וְאֶת־חָצֹר וְאֶת־מְגִדּוֺ וְאֶת־גָּזֶר,CBH
1 Kgs 9:16,פַּרְעֹה מֶלֶךְ־מִצְרַיִם עָלָה וַיִּלְכֹּד אֶת־גֶּזֶר וַיִּשְׂרְפָהּ בָּאֵשׁ וְאֶת־הַכְּנַעֲנִי הַיֹּשֵׁב בָּעִיר הָרָג וַיִּתְּנָהּ שִׁלֻּחִים לְבִתּוֺ אֵשֶׁת שְׁלֹמֹה,CBH
1 Kgs 9:17,וַיִּבֶן שְׁלֹמֹה אֶת־גָּזֶר וְאֶת־בֵּית חֹרֹן תַּחְתּוֺן,CBH
1 Kgs 9:18,וְאֶת־בַּעֲלָת וְאֶת־תַּדְמֹר בַּמִּדְבָּר בָּאָרֶץ,CBH
1 Kgs 9:19,וְאֵת כָּל־עָרֵי הַמִּסְכְּנוֺת אֲשֶׁר הָיוּ לִשְׁלֹמֹה וְאֵת עָרֵי הָרֶכֶב וְאֵת עָרֵי הַפָּרָשִׁים וְאֵת חֵשֶׁק שְׁלֹמֹה אֲשֶׁר חָשַׁק לִבְנוֺת בִּירוּשָׁלִַם וּבַלְּבָנוֺן וּבְכֹל אֶרֶץ מֶמְשַׁלְתּוֺ,CBH
1 Kgs 9:20,כָּל־הָעָם הַנּוֺתָר מִן־הָאֱמֹרִי הַחִתִּי הַפְּרִזִּי הַחִוִּי וְהַיְבוּסִי אֲשֶׁר לֹא־מִבְּנֵי יִשְׂרָאֵל הֵמָּה,CBH
1 Kgs 9:21,בְּנֵיהֶם אֲשֶׁר נֹתְרוּ אַחֲרֵיהֶם בָּאָרֶץ אֲשֶׁר לֹא־יָכְלוּ בְּנֵי יִשְׂרָאֵל לְהַחֲרִימָם וַיַּעֲלֵם שְׁלֹמֹה לְמַס־עֹבֵד עַד הַיּוֺם הַזֶּה,CBH
1 Kgs 9:22,וּמִבְּנֵי יִשְׂרָאֵל לֹא־נָתַן שְׁלֹמֹה עָבֶד כִּי־הֵם אַנְשֵׁי הַמִּלְחָמָה וַעֲבָדָיו וְשָׂרָיו וְשָׁלִשָׁיו וְשָׂרֵי רִכְבּוֺ וּפָרָשָׁיו,CBH
1 Kgs 9:23,אֵלֶּה שָׂרֵי הַנִּצָּבִים אֲשֶׁר עַל־הַמְּלָאכָה לִשְׁלֹמֹה חֲמִשִּׁים וַחֲמֵשׁ מֵאוֺת הָרֹדִים בָּעָם הָעֹשִׂים בַּמְּלָאכָה,CBH
1 Kgs 9:24,אַךְ בַּת־פַּרְעֹה עָלְתָה מֵעִיר דָּוִד אֶל־בֵּיתָהּ אֲשֶׁר בָּנָה־לָהּ אָז בָּנָה אֶת־הַמִּלּוֺא,CBH
1 Kgs 9:25,וְהֶעֱלָה שְׁלֹמֹה שָׁלֹשׁ פְּעָמִים בַּשָּׁנָה עֹלוֺת וּשְׁלָמִים עַל־הַמִּזְבֵּחַ אֲשֶׁר בָּנָה לַיהוָה וְהַקְטֵיר אִתּוֺ אֲשֶׁר לִפְנֵי יְהוָה וְשִׁלַּם אֶת־הַבָּיִת,CBH
1 Kgs 9:26,וָאֳנִי עָשָׂה הַמֶּלֶךְ שְׁלֹמֹה בְּעֶצְיוֺן־גֶּבֶר אֲשֶׁר אֶת־אֵלוֺת עַל־שְׂפַת יַם־סוּף בְּאֶרֶץ אֱדוֺם,CBH
1 Kgs 9:27,וַיִּשְׁלַח חִירָם בָּאֳנִי אֶת־עֲבָדָיו אַנְשֵׁי אֳנִיּוֺת יֹדְעֵי הַיָּם עִם עַבְדֵי שְׁלֹמֹה,CBH
1 Kgs 9:28,וַיָּבֹאוּ אוֺפִירָה וַיִּקְחוּ מִשָּׁם זָהָב אַרְבַּע־מֵאוֺת וְעֶשְׂרִים כִּכָּר וַיָּבִאוּ אֶל־הַמֶּלֶךְ שְׁלֹמֹה,CBH
1 Kgs 10:1,וּמַלְכַּת־שְׁבָא שֹׁמַעַת אֶת־שֵׁמַע שְׁלֹמֹה לְשֵׁם יְהוָה וַתָּבֹא לְנַסֹּתוֺ בְּחִידוֺת,CBH
1 Kgs 10:2,וַתָּבֹא יְרוּשָׁלְַמָה בְּחַיִל כָּבֵד מְאֹד גְּמַלִּים נֹשְׂאִים בְּשָׂמִים וְזָהָב רַב־מְאֹד וְאֶבֶן יְקָרָה וַתָּבֹא אֶל־שְׁלֹמֹה וַתְּדַבֵּר אֵלָיו אֵת כָּל־אֲשֶׁר הָיָה עִם־לְבָבָהּ,CBH
1 Kgs 10:3,וַיַּגֶּד־לָהּ שְׁלֹמֹה אֶת־כָּל־דְּבָרֶיהָ לֹא־הָיָה דָּבָר נֶעְלָם מִן־הַמֶּלֶךְ אֲשֶׁר לֹא הִגִּיד לָהּ,CBH
1 Kgs 10:4,וַתֵּרֶא מַלְכַּת־שְׁבָא אֵת כָּל־חָכְמַת שְׁלֹמֹה וְהַבַּיִת אֲשֶׁר בָּנָה,CBH
1 Kgs 10:5,וּמַאֲכַל שֻׁלְחָנוֺ וּמוֺשַׁב עֲבָדָיו וּמַעֲמַד מְָרְתָיו וּמַלְבֻּשֵׁיהֶם וּמַשְׁקָיו וְעֹלָתוֺ אֲשֶׁר יַעֲלֶה בֵּית יְהוָה וְלֹא־הָיָה בָהּ עוֺד רוּחַ,CBH
1 Kgs 10:6,וַתֹּאמֶר אֶל־הַמֶּלֶךְ אֱמֶת הָיָה הַדָּבָר אֲשֶׁר שָׁמַעְתִּי בְּאַרְצִי עַל־דְּבָרֶיךָ וְעַל־חָכְמָתֶךָ,CBH
1 Kgs 10:7,וְלֹא־הֶאֱמַנְתִּי לַדְּבָרִים עַד אֲשֶׁר־בָּאתִי וַתִּרְאֶינָה עֵינַי וְהִנֵּה לֹא־הֻגַּד־לִי הַחֵצִי הוֺסַפְתָּ חָכְמָה וָטוֺב אֶל־הַשְּׁמוּעָה אֲשֶׁר שָׁמָעְתִּי,CBH
1 Kgs 10:8,אַשְׁרֵי אֲנָשֶׁיךָ אַשְׁרֵי עֲבָדֶיךָ אֵלֶּה הָעֹמְדִים לְפָנֶיךָ תָּמִיד הַשֹּׁמְעִים אֶת־חָכְמָתֶךָ,CBH
1 Kgs 10:9,יְהִי יְהוָה אֱלֹהֶיךָ בָּרוּךְ אֲשֶׁר חָפֵץ בְּךָ לְתִתְּךָ עַל־כִּסֵּא יִשְׂרָאֵל בְּאַהֲבַת יְהוָה אֶת־יִשְׂרָאֵל לְעֹלָם וַיְשִׂימְךָ לְמֶלֶךְ לַעֲשׂוֺת מִשְׁפָּט וּצְדָקָה,CBH
1 Kgs 10:10,וַתִּתֵּן לַמֶּלֶךְ מֵאָה וְעֶשְׂרִים כִּכַּר זָהָב וּבְשָׂמִים הַרְבֵּה מְאֹד וְאֶבֶן יְקָרָה לֹא־בָא כַבֹּשֶׂם הַהוּא עוֺד לָרֹב אֲשֶׁר־נָתְנָה מַלְכַּת־שְׁבָא לַמֶּלֶךְ שְׁלֹמֹה,CBH
1 Kgs 10:11,וְגַם אֳנִי חִירָם אֲשֶׁר־נָשָׂא זָהָב מֵאוֺפִיר הֵבִיא מֵאֹפִיר עֲצֵי אַלְמֻגִּים הַרְבֵּה מְאֹד וְאֶבֶן יְקָרָה,CBH
1 Kgs 10:12,וַיַּעַשׂ הַמֶּלֶךְ אֶת־עֲצֵי הָאַלְמֻגִּים מִסְעָד לְבֵית־יְהוָה וּלְבֵית הַמֶּלֶךְ וְכִנֹּרוֺת וּנְבָלִים לַשָּׁרִים לֹא בָא־כֵן עֲצֵי אַלְמֻגִּים וְלֹא נִרְאָה עַד הַיּוֺם הַזֶּה,CBH
1 Kgs 10:13,וְהַמֶּלֶךְ שְׁלֹמֹה נָתַן לְמַלְכַּת־שְׁבָא אֶת־כָּל־חֶפְצָהּ אֲשֶׁר שָׁאָלָה מִלְּבַד אֲשֶׁר נָתַן־לָהּ כְּיַד הַמֶּלֶךְ שְׁלֹמֹה וַתֵּפֶן וַתֵּלֶךְ לְאַרְצָהּ הִיא וַעֲבָדֶיהָ,CBH
1 Kgs 10:14,וַיְהִי מִשְׁקַל הַזָּהָב אֲשֶׁר־בָּא לִשְׁלֹמֹה בְּשָׁנָה אֶחָת שֵׁשׁ מֵאוֺת שִׁשִּׁים וָשֵׁשׁ כִּכַּר זָהָב,CBH
1 Kgs 10:15,לְבַד מֵאַנְשֵׁי הַתָּרִים וּמִסְחַר הָרֹכְלִים וְכָל־מַלְכֵי הָעֶרֶב וּפַחוֺת הָאָרֶץ,CBH
1 Kgs 10:16,וַיַּעַשׂ הַמֶּלֶךְ שְׁלֹמֹה מָאתַיִם צִנָּה זָהָב שָׁחוּט שֵׁשׁ־מֵאוֺת זָהָב יַעֲלֶה עַל־הַצִּנָּה הָאֶחָת,CBH
1 Kgs 10:17,וּשְׁלֹשׁ־מֵאוֺת מָגִנִּים זָהָב שָׁחוּט שְׁלֹשֶׁת מָנִים זָהָב יַעֲלֶה עַל־הַמָּגֵן הָאֶחָת וַיִּתְּנֵם הַמֶּלֶךְ בֵּית יַעַר הַלְּבָנוֺן,CBH
1 Kgs 10:18,וַיַּעַשׂ הַמֶּלֶךְ כִּסֵּא־שֵׁן גָּדוֺל וַיְצַפֵּהוּ זָהָב מוּפָז,CBH
1 Kgs 10:19,שֵׁשׁ מַעֲלוֺת לַכִּסֵּה וְרֹאשׁ־עָגֹל לַכִּסֵּה מֵאַחֲרָיו וְיָדֹת מִזֶּה וּמִזֶּה אֶל־מְקוֺם הַשָּׁבֶת וּשְׁנַיִם אֲרָיוֺת עֹמְדִים אֵצֶל הַיָּדוֺת,CBH
1 Kgs 10:20,וּשְׁנֵים עָשָׂר אֲרָיִים עֹמְדִים שָׁם עַל־שֵׁשׁ הַמַּעֲלוֺת מִזֶּה וּמִזֶּה לֹא־נַעֲשָׂה כֵן לְכָל־מַמְלָכוֺת,CBH
1 Kgs 10:21,וְכֹל כְּלֵי מַשְׁקֵה הַמֶּלֶךְ שְׁלֹמֹה זָהָב וְכֹל כְּלֵי בֵּית־יַעַר הַלְּבָנוֺן זָהָב סָגוּר אֵין כֶּסֶף לֹא נֶחְשָׁב בִּימֵי שְׁלֹמֹה לִמְאוּמָה,CBH
1 Kgs 10:22,כִּי אֳנִי תַרְשִׁישׁ לַמֶּלֶךְ בַּיָּם עִם אֳנִי חִירָם אַחַת לְשָׁלֹשׁ שָׁנִים תָּבוֺא אֳנִי תַרְשִׁישׁ נֹשְׂאֵת זָהָב וָכֶסֶף שֶׁנְהַבִּים וְקֹפִים וְתֻכִּיִּים,CBH
1 Kgs 10:23,וַיִּגְדַּל הַמֶּלֶךְ שְׁלֹמֹה מִכֹּל מַלְכֵי הָאָרֶץ לְעֹשֶׁר וּלְחָכְמָה,CBH
1 Kgs 10:24,וְכָל־הָאָרֶץ מְבַקְשִׁים אֶת־פְּנֵי שְׁלֹמֹה לִשְׁמֹעַ אֶת־חָכְמָתוֺ אֲשֶׁר־נָתַן אֱלֹהִים בְּלִבּוֺ,CBH
1 Kgs 10:25,וְהֵמָּה מְבִאִים אִישׁ מִנְחָתוֺ כְּלֵי כֶסֶף וּכְלֵי זָהָב וּשְׂלָמוֺת וְנֵשֶׁק וּבְשָׂמִים סוּסִים וּפְרָדִים דְּבַר־שָׁנָה בְּשָׁנָה,CBH
1 Kgs 10:26,וַיֶּאֱסֹף שְׁלֹמֹה רֶכֶב וּפָרָשִׁים וַיְהִי־לוֺ אֶלֶף וְאַרְבַּע־מֵאוֺת רֶכֶב וּשְׁנֵים־עָשָׂר אֶלֶף פָּרָשִׁים וַיַּנְחֵם בְּעָרֵי הָרֶכֶב וְעִם־הַמֶּלֶךְ בִּירוּשָׁלִָם,CBH
1 Kgs 10:27,וַיִּתֵּן הַמֶּלֶךְ אֶת־הַכֶּסֶף בִּירוּשָׁלִַם כָּאֲבָנִים וְאֵת הָאֲרָזִים נָתַן כַּשִּׁקְמִים אֲשֶׁר־בַּשְּׁפֵלָה לָרֹב,CBH
1 Kgs 10:28,וּמוֺצָא הַסּוּסִים אֲשֶׁר לִשְׁלֹמֹה מִמִּצְרָיִם וּמִקְוֵה סֹחֲרֵי הַמֶּלֶךְ יִקְחוּ מִקְוֵה בִּמְחִיר,CBH
1 Kgs 10:29,וַתַּעֲלֶה וַתֵּצֵא מֶרְכָּבָה מִמִּצְרַיִם בְּשֵׁשׁ מֵאוֺת כֶּסֶף וְסוּס בַּחֲמִשִּׁים וּמֵאָה וְכֵן לְכָל־מַלְכֵי הַחִתִּים וּלְמַלְכֵי אֲרָם בְּיָדָם יֹצִאוּ,CBH
1 Kgs 11:1,וְהַמֶּלֶךְ שְׁלֹמֹה אָהַב נָשִׁים נָכְרִיּוֺת רַבּוֺת וְאֶת־בַּת־פַּרְעֹה מוֺאֲבִיּוֺת עַמֳּנִיּוֺת אֲדֹמִיֹּת צֵדְנִיֹּת חִתִּיֹּת,CBH
1 Kgs 11:2,מִן־הַגּוֺיִם אֲשֶׁר אָמַר־יְהוָה אֶל־בְּנֵי יִשְׂרָאֵל לֹא־תָבֹאוּ בָהֶם וְהֵם לֹא־יָבֹאוּ בָכֶם אָכֵן יַטּוּ אֶת־לְבַבְכֶם אַחֲרֵי אֱלֹהֵיהֶם בָּהֶם דָּבַק שְׁלֹמֹה לְאַהֲבָה,CBH
1 Kgs 11:3,וַיְהִי־לוֺ נָשִׁים שָׂרוֺת שְׁבַע מֵאוֺת וּפִלַגְשִׁים שְׁלֹשׁ מֵאוֺת וַיַּטּוּ נָשָׁיו אֶת־לִבּוֺ,CBH
1 Kgs 11:4,וַיְהִי לְעֵת זִקְנַת שְׁלֹמֹה נָשָׁיו הִטּוּ אֶת־לְבָבוֺ אַחֲרֵי אֱלֹהִים אֲחֵרִים וְלֹא־הָיָה לְבָבוֺ שָׁלֵם עִם־יְהוָה אֱלֹהָיו כִּלְבַב דָּוִיד אָבִיו,CBH
1 Kgs 11:5,וַיֵּלֶךְ שְׁלֹמֹה אַחֲרֵי עַשְׁתֹּרֶת אֱלֹהֵי צִדֹנִים וְאַחֲרֵי מִלְכֹּם שִׁקֻּץ עַמֹּנִים,CBH
1 Kgs 11:6,וַיַּעַשׂ שְׁלֹמֹה הָרַע בְּעֵינֵי יְהוָה וְלֹא מִלֵּא אַחֲרֵי יְהוָה כְּדָוִד אָבִיו,CBH
1 Kgs 11:7,אָז יִבְנֶה שְׁלֹמֹה בָּמָה לִכְמוֺשׁ שִׁקֻּץ מוֺאָב בָּהָר אֲשֶׁר עַל־פְּנֵי יְרוּשָׁלִָם וּלְמֹלֶךְ שִׁקֻּץ בְּנֵי עַמּוֺן,CBH
1 Kgs 11:8,וְכֵן עָשָׂה לְכָל־נָשָׁיו הַנָּכְרִיּוֺת מַקְטִירוֺת וּמְזַבְּחוֺת לֵאלֹהֵיהֶן,CBH
1 Kgs 11:9,וַיִּתְאַנַּף יְהוָה בִּשְׁלֹמֹה כִּי־נָטָה לְבָבוֺ מֵעִם יְהוָה אֱלֹהֵי יִשְׂרָאֵל הַנִּרְאָה אֵלָיו פַּעֲמָיִם,CBH
1 Kgs 11:10,וְצִוָּה אֵלָיו עַל־הַדָּבָר הַזֶּה לְבִלְתִּי־לֶכֶת אַחֲרֵי אֱלֹהִים אֲחֵרִים וְלֹא שָׁמַר אֵת אֲשֶׁר־צִוָּה יְהוָה,CBH
1 Kgs 11:11,וַיֹּאמֶר יְהוָה לִשְׁלֹמֹה יַעַן אֲשֶׁר הָיְתָה־זֹּאת עִמָּךְ וְלֹא שָׁמַרְתָּ בְּרִיתִי וְחֻקֹּתַי אֲשֶׁר צִוִּיתִי עָלֶיךָ קָרֹעַ אֶקְרַע אֶת־הַמַּמְלָכָה מֵעָלֶיךָ וּנְתַתִּיהָ לְעַבְדֶּךָ,CBH
1 Kgs 11:12,אַךְ־בְּיָמֶיךָ לֹא אֶעֱשֶׂנָּה לְמַעַן דָּוִד אָבִיךָ מִיַּד בִּנְךָ אֶקְרָעֶנָּה,CBH
1 Kgs 11:13,רַק אֶת־כָּל־הַמַּמְלָכָה לֹא אֶקְרָע שֵׁבֶט אֶחָד אֶתֵּן לִבְנֶךָ לְמַעַן דָּוִד עַבְדִּי וּלְמַעַן יְרוּשָׁלִַם אֲשֶׁר בָּחָרְתִּי,CBH
1 Kgs 11:14,וַיָּקֶם יְהוָה שָׂטָן לִשְׁלֹמֹה אֵת הֲדַד הָאֲדֹמִי מִזֶּרַע הַמֶּלֶךְ הוּא בֶּאֱדוֺם,CBH
1 Kgs 11:15,וַיְהִי בִּהְיוֺת דָּוִד אֶת־אֱדוֺם בַּעֲלוֺת יוֺאָב שַׂר הַצָּבָא לְקַבֵּר אֶת־הַחֲלָלִים וַיַּךְ כָּל־זָכָר בֶּאֱדוֺם,CBH
1 Kgs 11:16,כִּי שֵׁשֶׁת חֳדָשִׁים יָשַׁב־שָׁם יוֺאָב וְכָל־יִשְׂרָאֵל עַד־הִכְרִית כָּל־זָכָר בֶּאֱדוֺם,CBH
1 Kgs 11:17,וַיִּבְרַח אֲדַד הוּא וַאֲנָשִׁים אֲדֹמִיִּים מֵעַבְדֵי אָבִיו אִתּוֺ לָבוֺא מִצְרָיִם וַהֲדַד נַעַר קָטָן,CBH
1 Kgs 11:18,וַיָּקֻמוּ מִמִּדְיָן וַיָּבֹאוּ פָּארָן וַיִּקְחוּ אֲנָשִׁים עִמָּם מִפָּארָן וַיָּבֹאוּ מִצְרַיִם אֶל־פַּרְעֹה מֶלֶךְ־מִצְרַיִם וַיִּתֶּן־לוֺ בַיִת וְלֶחֶם אָמַר לוֺ וְאֶרֶץ נָתַן לוֺ,CBH
1 Kgs 11:19,וַיִּמְצָא הֲדַד חֵן בְּעֵינֵי פַרְעֹה מְאֹד וַיִּתֶּן־לוֺ אִשָּׁה אֶת־אֲחוֺת אִשְׁתּוֺ אֲחוֺת תַּחְפְּנֵיס הַגְּבִירָה,CBH
1 Kgs 11:20,וַתֵּלֶד לוֺ אֲחוֺת תַּחְפְּנֵיס אֵת גְּנֻבַת בְּנוֺ וַתִּגְמְלֵהוּ תַחְפְּנֵס בְּתוֺךְ בֵּית פַּרְעֹה וַיְהִי גְנֻבַת בֵּית פַּרְעֹה בְּתוֺךְ בְּנֵי פַרְעֹה,CBH
1 Kgs 11:21,וַהֲדַד שָׁמַע בְּמִצְרַיִם כִּי־שָׁכַב דָּוִד עִם־אֲבֹתָיו וְכִי־מֵת יוֺאָב שַׂר־הַצָּבָא וַיֹּאמֶר הֲדַד אֶל־פַּרְעֹה שַׁלְּחֵנִי וְאֵלֵךְ אֶל־אַרְצִי,CBH
1 Kgs 11:22,וַיֹּאמֶר לוֺ פַרְעֹה כִּי מָה־אַתָּה חָסֵר עִמִּי וְהִנְּךָ מְבַקֵּשׁ לָלֶכֶת אֶל־אַרְצֶךָ וַיֹּאמֶר לֹא כִּי שַׁלֵּחַ תְּשַׁלְּחֵנִי,CBH
1 Kgs 11:23,וַיָּקֶם אֱלֹהִים לוֺ שָׂטָן אֶת־רְזוֺן בֶּן־אֶלְיָדָע אֲשֶׁר בָּרַח מֵאֵת הֲדַדְעֶזֶר מֶלֶךְ־צוֺבָה אֲדֹנָיו,CBH
1 Kgs 11:24,וַיִּקְבֹּץ עָלָיו אֲנָשִׁים וַיְהִי שַׂר־גְּדוּד בַּהֲרֹג דָּוִד אֹתָם וַיֵּלְכוּ דַמֶּשֶׂק וַיֵּשְׁבוּ בָהּ וַיִּמְלְכוּ בְּדַמָּשֶׂק,CBH
1 Kgs 11:25,וַיְהִי שָׂטָן לְיִשְׂרָאֵל כָּל־יְמֵי שְׁלֹמֹה וְאֶת־הָרָעָה אֲשֶׁר הֲדָד וַיָּקָץ בְּיִשְׂרָאֵל וַיִּמְלֹךְ עַל־אֲרָם,CBH
1 Kgs 11:26,וְיָרָבְעָם בֶּן־נְבָט אֶפְרָתִי מִן־הַצְּרֵדָה וְשֵׁם אִמּוֺ צְרוּעָה אִשָּׁה אַלְמָנָה עֶבֶד לִשְׁלֹמֹה וַיָּרֶם יָד בַּמֶּלֶךְ,CBH
1 Kgs 11:27,וְזֶה הַדָּבָר אֲשֶׁר־הֵרִים יָד בַּמֶּלֶךְ שְׁלֹמֹה בָּנָה אֶת־הַמִּלּוֺא סָגַר אֶת־פֶּרֶץ עִיר דָּוִד אָבִיו,CBH
1 Kgs 11:28,וְהָאִישׁ יָרָבְעָם גִּבּוֺר חָיִל וַיַּרְא שְׁלֹמֹה אֶת־הַנַּעַר כִּי־עֹשֵׂה מְלָאכָה הוּא וַיַּפְקֵד אֹתוֺ לְכָל־סֵבֶל בֵּית יוֺסֵף,CBH
1 Kgs 11:29,וַיְהִי בָּעֵת הַהִיא וְיָרָבְעָם יָצָא מִירוּשָׁלִָם וַיִּמְצָא אֹתוֺ אֲחִיָּה הַשִּׁילֹנִי הַנָּבִיא בַּדֶּרֶךְ וְהוּא מִתְכַּסֶּה בְּשַׂלְמָה חֲדָשָׁה וּשְׁנֵיהֶם לְבַדָּם בַּשָּׂדֶה,CBH
1 Kgs 11:30,וַיִּתְפֹּשׂ אֲחִיָּה בַּשַּׂלְמָה הַחֲדָשָׁה אֲשֶׁר עָלָיו וַיִּקְרָעֶהָ שְׁנֵים עָשָׂר קְרָעִים,CBH
1 Kgs 11:31,וַיֹּאמֶר לְיָרָבְעָם קַח־לְךָ עֲשָׂרָה קְרָעִים כִּי כֹה אָמַר יְהוָה אֱלֹהֵי יִשְׂרָאֵל הִנְנִי קֹרֵעַ אֶת־הַמַּמְלָכָה מִיַּד שְׁלֹמֹה וְנָתַתִּי לְךָ אֵת עֲשָׂרָה הַשְּׁבָטִים,CBH
1 Kgs 11:32,וְהַשֵּׁבֶט הָאֶחָד יִהְיֶה־לּוֺ לְמַעַן עַבְדִּי דָוִד וּלְמַעַן יְרוּשָׁלִַם הָעִיר אֲשֶׁר בָּחַרְתִּי בָהּ מִכֹּל שִׁבְטֵי יִשְׂרָאֵל,CBH
1 Kgs 11:33,יַעַן אֲשֶׁר עֲזָבוּנִי וַיִּשְׁתַּחֲווּ לְעַשְׁתֹּרֶת אֱלֹהֵי צִדֹנִין לִכְמוֺשׁ אֱלֹהֵי מוֺאָב וּלְמִלְכֹּם אֱלֹהֵי בְנֵי־עַמּוֺן וְלֹא־הָלְכוּ בִדְרָכַי לַעֲשׂוֺת הַיָּשָׁר בְּעֵינַי וְחֻקֹּתַי וּמִשְׁפָּטַי כְּדָוִד אָבִיו,CBH
1 Kgs 11:34,וְלֹא־אֶקַּח אֶת־כָּל־הַמַּמְלָכָה מִיָּדוֺ כִּי נָשִׂיא אֲשִׁתֶנּוּ כֹּל יְמֵי חַיָּיו לְמַעַן דָּוִד עַבְדִּי אֲשֶׁר בָּחַרְתִּי אֹתוֺ אֲשֶׁר שָׁמַר מִצְוֹתַי וְחֻקֹּתָי,CBH
1 Kgs 11:35,וְלָקַחְתִּי הַמְּלוּכָה מִיַּד בְּנוֺ וּנְתַתִּיהָ לְּךָ אֵת עֲשֶׂרֶת הַשְּׁבָטִים,CBH
1 Kgs 11:36,וְלִבְנוֺ אֶתֵּן שֵׁבֶט־אֶחָד לְמַעַן הֱיוֺת־נִיר לְדָוִיד־עַבְדִּי כָּל־הַיָּמִים לְפָנַי בִּירוּשָׁלִַם הָעִיר אֲשֶׁר בָּחַרְתִּי לִי לָשׂוּם שְׁמִי שָׁם,CBH
1 Kgs 11:37,וְאֹתְךָ אֶקַּח וּמָלַכְתָּ בְּכֹל אֲשֶׁר־תְּאַוֶּה נַפְשֶׁךָ וְהָיִיתָ מֶּלֶךְ עַל־יִשְׂרָאֵל,CBH
1 Kgs 11:38,וְהָיָה אִם־תִּשְׁמַע אֶת־כָּל־אֲשֶׁר אֲצַוֶּךָ וְהָלַכְתָּ בִדְרָכַי וְעָשִׂיתָ הַיָּשָׁר בְּעֵינַי לִשְׁמוֺר חֻקּוֺתַי וּמִצְוֹתַי כַּאֲשֶׁר עָשָׂה דָּוִד עַבְדִּי וְהָיִיתִי עִמָּךְ וּבָנִיתִי לְךָ בַיִת־נֶאֱמָן כַּאֲשֶׁר בָּנִיתִי לְדָוִד וְנָתַתִּי לְךָ אֶת־יִשְׂרָאֵל,CBH
1 Kgs 11:39,וַאעַנֶּה אֶת־זֶרַע דָּוִד לְמַעַן זֹאת אַךְ לֹא כָל־הַיָּמִים,CBH
1 Kgs 11:40,וַיְבַקֵּשׁ שְׁלֹמֹה לְהָמִית אֶת־יָרָבְעָם וַיָּקָם יָרָבְעָם וַיִּבְרַח מִצְרַיִם אֶל־שִׁישַׁק מֶלֶךְ־מִצְרַיִם וַיְהִי בְמִצְרַיִם עַד־מוֺת שְׁלֹמֹה,CBH
1 Kgs 11:41,וְיֶתֶר דִּבְרֵי שְׁלֹמֹה וְכָל־אֲשֶׁר עָשָׂה וְחָכְמָתוֺ הֲלוֺא־הֵם כְּתֻבִים עַל־סֵפֶר דִּבְרֵי שְׁלֹמֹה,CBH
1 Kgs 11:42,וְהַיָּמִים אֲשֶׁר מָלַךְ שְׁלֹמֹה בִירוּשָׁלִַם עַל־כָּל־יִשְׂרָאֵל אַרְבָּעִים שָׁנָה,CBH
1 Kgs 11:43,וַיִּשְׁכַּב שְׁלֹמֹה עִם־אֲבֹתָיו וַיִּקָּבֵר בְּעִיר דָּוִד אָבִיו וַיִּמְלֹךְ רְחַבְעָם בְּנוֺ תַּחְתָּיו,CBH
1 Kgs 12:1,וַיֵּלֶךְ רְחַבְעָם שְׁכֶם כִּי שְׁכֶם בָּא כָל־יִשְׂרָאֵל לְהַמְלִיךְ אֹתוֺ,CBH
1 Kgs 12:2,וַיְהִי כִּשְׁמֹעַ יָרָבְעָם בֶּן־נְבָט וְהוּא עוֺדֶנּוּ בְמִצְרַיִם אֲשֶׁר בָּרַח מִפְּנֵי הַמֶּלֶךְ שְׁלֹמֹה וַיֵּשֶׁב יָרָבְעָם בְּמִצְרָיִם,CBH
1 Kgs 12:3,וַיִּשְׁלְחוּ וַיִּקְרְאוּ־לוֺ וַיָּבֹא יָרָבְעָם וְכָל־קְהַל יִשְׂרָאֵל וַיְדַבְּרוּ אֶל־רְחַבְעָם לֵאמֹר,CBH
1 Kgs 12:4,אָבִיךָ הִקְשָׁה אֶת־עֻלֵּנוּ וְאַתָּה עַתָּה הָקֵל מֵעֲבֹדַת אָבִיךָ הַקָּשָׁה וּמֵעֻלּוֺ הַכָּבֵד אֲשֶׁר־נָתַן עָלֵינוּ וְנַעַבְדֶךָּ,CBH
1 Kgs 12:5,וַיֹּאמֶר אֲלֵיהֶם לְכוּ עֹד שְׁלֹשָׁה יָמִים וְשׁוּבוּ אֵלָי וַיֵּלְכוּ הָעָם,CBH
1 Kgs 12:6,וַיִּוָּעַץ הַמֶּלֶךְ רְחַבְעָם אֶת־הַזְּקֵנִים אֲשֶׁר־הָיוּ עֹמְדִים אֶת־פְּנֵי שְׁלֹמֹה אָבִיו בִּהְיֹתוֺ חַי לֵאמֹר אֵיךְ אַתֶּם נוֺעָצִים לְהָשִׁיב אֶת־הָעָם־הַזֶּה דָּבָר,CBH
1 Kgs 12:7,וַיְדַבְּרוּ אֵלָיו לֵאמֹר אִם־הַיּוֺם תִּהְיֶה־עֶבֶד לָעָם הַזֶּה וַעֲבַדְתָּם וַעֲנִיתָם וְדִבַּרְתָּ אֲלֵיהֶם דְּבָרִים טוֺבִים וְהָיוּ לְךָ עֲבָדִים כָּל־הַיָּמִים,CBH
1 Kgs 12:8,וַיַּעֲזֹב אֶת־עֲצַת הַזְּקֵנִים אֲשֶׁר יְעָצֻהוּ וַיִּוָּעַץ אֶת־הַיְלָדִים אֲשֶׁר גָּדְלוּ אִתּוֺ אֲשֶׁר הָעֹמְדִים לְפָנָיו,CBH
1 Kgs 12:9,וַיֹּאמֶר אֲלֵיהֶם מָה אַתֶּם נוֺעָצִים וְנָשִׁיב דָּבָר אֶת־הָעָם הַזֶּה אֲשֶׁר דִּבְּרוּ אֵלַי לֵאמֹר הָקֵל מִן־הָעֹל אֲשֶׁר־נָתַן אָבִיךָ עָלֵינוּ,CBH
1 Kgs 12:10,וַיְדַבְּרוּ אֵלָיו הַיְלָדִים אֲשֶׁר גָּדְלוּ אִתּוֺ לֵאמֹר כֹּה־תֹאמַר לָעָם הַזֶּה אֲשֶׁר דִּבְּרוּ אֵלֶיךָ לֵאמֹר אָבִיךָ הִכְבִּיד אֶת־עֻלֵּנוּ וְאַתָּה הָקֵל מֵעָלֵינוּ כֹּה תְּדַבֵּר אֲלֵיהֶם קָטָנִּי עָבָה מִמָּתְנֵי אָבִי,CBH
1 Kgs 12:11,וְעַתָּה אָבִי הֶעְמִיס עֲלֵיכֶם עֹל כָּבֵד וַאֲנִי אוֺסִיף עַל־עֻלְּכֶם אָבִי יִסַּר אֶתְכֶם בַּשּׁוֺטִים וַאֲנִי אֲיַסֵּר אֶתְכֶם בָּעַקְרַבִּים,CBH
1 Kgs 12:12,וַיָּבוֺא יָרָבְעָם וְכָל־הָעָם אֶל־רְחַבְעָם בַּיּוֺם הַשְּׁלִישִׁי כַּאֲשֶׁר דִּבֶּר הַמֶּלֶךְ לֵאמֹר שׁוּבוּ אֵלַי בַּיּוֺם הַשְּׁלִישִׁי,CBH
1 Kgs 12:13,וַיַּעַן הַמֶּלֶךְ אֶת־הָעָם קָשָׁה וַיַּעֲזֹב אֶת־עֲצַת הַזְּקֵנִים אֲשֶׁר יְעָצֻהוּ,CBH
1 Kgs 12:14,וַיְדַבֵּר אֲלֵיהֶם כַּעֲצַת הַיְלָדִים לֵאמֹר אָבִי הִכְבִּיד אֶת־עֻלְּכֶם וַאֲנִי אֹסִיף עַל־עֻלְּכֶם אָבִי יִסַּר אֶתְכֶם בַּשּׁוֺטִים וַאֲנִי אֲיַסֵּר אֶתְכֶם בָּעַקְרַבִּים,CBH
1 Kgs 12:15,וְלֹא־שָׁמַע הַמֶּלֶךְ אֶל־הָעָם כִּי־הָיְתָה סִבָּה מֵעִם יְהוָה לְמַעַן הָקִים אֶת־דְּבָרוֺ אֲשֶׁר דִּבֶּר יְהוָה בְּיַד אֲחִיָּה הַשִּׁילֹנִי אֶל־יָרָבְעָם בֶּן־נְבָט,CBH
1 Kgs 12:16,וַיַּרְא כָּל־יִשְׂרָאֵל כִּי לֹא־שָׁמַע הַמֶּלֶךְ אֲלֵיהֶם וַיָּשִׁבוּ הָעָם אֶת־הַמֶּלֶךְ דָּבָר לֵאמֹר מַה־לָּנוּ חֵלֶק בְּדָוִד וְלֹא־נַחֲלָה בְּבֶן־יִשַׁי לְאֹהָלֶיךָ יִשְׂרָאֵל עַתָּה רְאֵה בֵיתְךָ דָּוִד וַיֵּלֶךְ יִשְׂרָאֵל לְאֹהָלָיו,CBH
1 Kgs 12:17,וּבְנֵי יִשְׂרָאֵל הַיֹּשְׁבִים בְּעָרֵי יְהוּדָה וַיִּמְלֹךְ עֲלֵיהֶם רְחַבְעָם,CBH
1 Kgs 12:18,וַיִּשְׁלַח הַמֶּלֶךְ רְחַבְעָם אֶת־אֲדֹרָם אֲשֶׁר עַל־הַמַּס וַיִּרְגְּמוּ כָל־יִשְׂרָאֵל בּוֺ אֶבֶן וַיָּמֹת וְהַמֶּלֶךְ רְחַבְעָם הִתְאַמֵּץ לַעֲלוֺת בַּמֶּרְכָּבָה לָנוּס יְרוּשָׁלִָם,CBH
1 Kgs 12:19,וַיִּפְשְׁעוּ יִשְׂרָאֵל בְּבֵית דָּוִד עַד הַיּוֺם הַזֶּה,CBH
1 Kgs 12:20,וַיְהִי כִּשְׁמֹעַ כָּל־יִשְׂרָאֵל כִּי־שָׁב יָרָבְעָם וַיִּשְׁלְחוּ וַיִּקְרְאוּ אֹתוֺ אֶל־הָעֵדָה וַיַּמְלִיכוּ אֹתוֺ עַל־כָּל־יִשְׂרָאֵל לֹא הָיָה אַחֲרֵי בֵית־דָּוִד זוּלָתִי שֵׁבֶט־יְהוּדָה לְבַדּוֺ,CBH
1 Kgs 12:21,וַיָּבֹא רְחַבְעָם יְרוּשָׁלִַם וַיַּקְהֵל אֶת־כָּל־בֵּית יְהוּדָה וְאֶת־שֵׁבֶט בִּנְיָמִן מֵאָה וּשְׁמֹנִים אֶלֶף בָּחוּר עֹשֵׂה מִלְחָמָה לְהִלָּחֵם עִם־בֵּית יִשְׂרָאֵל לְהָשִׁיב אֶת־הַמְּלוּכָה לִרְחַבְעָם בֶּן־שְׁלֹמֹה,CBH
1 Kgs 12:22,וַיְהִי דְּבַר הָאֱלֹהִים אֶל־שְׁמַעְיָה אִישׁ־הָאֱלֹהִים לֵאמֹר,CBH
1 Kgs 12:23,אֱמֹר אֶל־רְחַבְעָם בֶּן־שְׁלֹמֹה מֶלֶךְ יְהוּדָה וְאֶל־כָּל־בֵּית יְהוּדָה וּבִנְיָמִין וְיֶתֶר הָעָם לֵאמֹר,CBH
1 Kgs 12:24,כֹּה אָמַר יְהוָה לֹא־תַעֲלוּ וְלֹא־תִלָּחֲמוּן עִם־אֲחֵיכֶם בְּנֵי־יִשְׂרָאֵל שׁוּבוּ אִישׁ לְבֵיתוֺ כִּי מֵאִתִּי נִהְיָה הַדָּבָר הַזֶּה וַיִּשְׁמְעוּ אֶת־דְּבַר יְהוָה וַיָּשֻׁבוּ לָלֶכֶת כִּדְבַר יְהוָה,CBH
1 Kgs 12:25,וַיִּבֶן יָרָבְעָם אֶת־שְׁכֶם בְּהַר אֶפְרַיִם וַיֵּשֶׁב בָּהּ וַיֵּצֵא מִשָּׁם וַיִּבֶן אֶת־פְּנוּאֵל,CBH
1 Kgs 12:26,וַיֹּאמֶר יָרָבְעָם בְּלִבּוֺ עַתָּה תָּשׁוּב הַמַּמְלָכָה לְבֵית דָּוִד,CBH
1 Kgs 12:27,אִם־יַעֲלֶה הָעָם הַזֶּה לַעֲשׂוֺת זְבָחִים בְּבֵית־יְהוָה בִּירוּשָׁלִַם וְשָׁב לֵב הָעָם הַזֶּה אֶל־אֲדֹנֵיהֶם אֶל־רְחַבְעָם מֶלֶךְ יְהוּדָה וַהֲרָגֻנִי וְשָׁבוּ אֶל־רְחַבְעָם מֶלֶךְ־יְהוּדָה,CBH
1 Kgs 12:28,וַיִּוָּעַץ הַמֶּלֶךְ וַיַּעַשׂ שְׁנֵי עֶגְלֵי זָהָב וַיֹּאמֶר אֲלֵהֶם רַב־לָכֶם מֵעֲלוֺת יְרוּשָׁלִַם הִנֵּה אֱלֹהֶיךָ יִשְׂרָאֵל אֲשֶׁר הֶעֱלוּךָ מֵאֶרֶץ מִצְרָיִם,CBH
1 Kgs 12:29,וַיָּשֶׂם אֶת־הָאֶחָד בְּבֵית־אֵל וְאֶת־הָאֶחָד נָתַן בְּדָן,CBH
1 Kgs 12:30,וַיְהִי הַדָּבָר הַזֶּה לְחַטָּאת וַיֵּלְכוּ הָעָם לִפְנֵי הָאֶחָד עַד־דָּן,CBH
1 Kgs 12:31,וַיַּעַשׂ אֶת־בֵּית בָּמוֺת וַיַּעַשׂ כֹּהֲנִים מִקְצוֺת הָעָם אֲשֶׁר לֹא־הָיוּ מִבְּנֵי לֵוִי,CBH
1 Kgs 12:32,וַיַּעַשׂ יָרָבְעָם חָג בַּחֹדֶשׁ הַשְּׁמִינִי בַּחֲמִשָּׁה־עָשָׂר יוֺם לַחֹדֶשׁ כֶּחָג אֲשֶׁר בִּיהוּדָה וַיַּעַל עַל־הַמִּזְבֵּחַ כֵּן עָשָׂה בְּבֵית־אֵל לְזַבֵּחַ לָעֲגָלִים אֲשֶׁר־עָשָׂה וְהֶעֱמִיד בְּבֵית אֵל אֶת־כֹּהֲנֵי הַבָּמוֺת אֲשֶׁר עָשָׂה,CBH
1 Kgs 12:33,וַיַּעַל עַל־הַמִּזְבֵּחַ אֲשֶׁר־עָשָׂה בְּבֵית־אֵל בַּחֲמִשָּׁה עָשָׂר יוֺם בַּחֹדֶשׁ הַשְּׁמִינִי בַּחֹדֶשׁ אֲשֶׁר־בָּדָא מִלִּבּוֺ וַיַּעַשׂ חָג לִבְנֵי יִשְׂרָאֵל וַיַּעַל עַל־הַמִּזְבֵּחַ לְהַקְטִיר,CBH
1 Kgs 13:1,וְהִנֵּה אִישׁ אֱלֹהִים בָּא מִיהוּדָה בִּדְבַר יְהוָה אֶל־בֵּית־אֵל וְיָרָבְעָם עֹמֵד עַל־הַמִּזְבֵּחַ לְהַקְטִיר,CBH
1 Kgs 13:2,וַיִּקְרָא עַל־הַמִּזְבֵּחַ בִּדְבַר יְהוָה וַיֹּאמֶר מִזְבֵּחַ מִזְבֵּחַ כֹּה אָמַר יְהוָה הִנֵּה־בֵן נוֺלָד לְבֵית־דָּוִד יֹאשִׁיָּהוּ שְׁמוֺ וְזָבַח עָלֶיךָ אֶת־כֹּהֲנֵי הַבָּמוֺת הַמַּקְטִרִים עָלֶיךָ וְעַצְמוֺת אָדָם יִשְׂרְפוּ עָלֶיךָ,CBH
1 Kgs 13:3,וְנָתַן בַּיּוֺם הַהוּא מוֺפֵת לֵאמֹר זֶה הַמּוֺפֵת אֲשֶׁר דִּבֶּר יְהוָה הִנֵּה הַמִּזְבֵּחַ נִקְרָע וְנִשְׁפַּךְ הַדֶּשֶׁן אֲשֶׁר־עָלָיו,CBH
1 Kgs 13:4,וַיְהִי כִשְׁמֹעַ הַמֶּלֶךְ אֶת־דְּבַר אִישׁ־הָאֱלֹהִים אֲשֶׁר קָרָא עַל־הַמִּזְבֵּחַ בְּבֵית־אֵל וַיִּשְׁלַח יָרָבְעָם אֶת־יָדוֺ מֵעַל הַמִּזְבֵּחַ לֵאמֹר תִּפְשֻׂהוּ וַתִּיבַשׁ יָדוֺ אֲשֶׁר שָׁלַח עָלָיו וְלֹא יָכֹל לַהֲשִׁיבָהּ אֵלָיו,CBH
1 Kgs 13:5,וְהַמִּזְבֵּחַ נִקְרָע וַיִּשָּׁפֵךְ הַדֶּשֶׁן מִן־הַמִּזְבֵּחַ כַּמּוֺפֵת אֲשֶׁר נָתַן אִישׁ הָאֱלֹהִים בִּדְבַר יְהוָה,CBH
1 Kgs 13:6,וַיַּעַן הַמֶּלֶךְ וַיֹּאמֶר אֶל־אִישׁ הָאֱלֹהִים חַל־נָא אֶת־פְּנֵי יְהוָה אֱלֹהֶיךָ וְהִתְפַּלֵּל בַּעֲדִי וְתָשֹׁב יָדִי אֵלָי וַיְחַל אִישׁ־הָאֱלֹהִים אֶת־פְּנֵי יְהוָה וַתָּשָׁב יַד־הַמֶּלֶךְ אֵלָיו וַתְּהִי כְּבָרִאשֹׁנָה,CBH
1 Kgs 13:7,וַיְדַבֵּר הַמֶּלֶךְ אֶל־אִישׁ הָאֱלֹהִים בֹּאָה־אִתִּי הַבַּיְתָה וּסְעָדָה וְאֶתְּנָה לְךָ מַתָּת,CBH
1 Kgs 13:8,וַיֹּאמֶר אִישׁ־הָאֱלֹהִים אֶל־הַמֶּלֶךְ אִם־תִּתֶּן־לִי אֶת־חֲצִי בֵיתֶךָ לֹא אָבֹא עִמָּךְ וְלֹא־אֹכַל לֶחֶם וְלֹא אֶשְׁתֶּה־מַּיִם בַּמָּקוֺם הַזֶּה,CBH
1 Kgs 13:9,כִּי־כֵן צִוָּה אֹתִי בִּדְבַר יְהוָה לֵאמֹר לֹא־תֹאכַל לֶחֶם וְלֹא תִשְׁתֶּה־מָּיִם וְלֹא תָשׁוּב בַּדֶּרֶךְ אֲשֶׁר הָלָכְתָּ,CBH
1 Kgs 13:10,וַיֵּלֶךְ בְּדֶרֶךְ אַחֵר וְלֹא־שָׁב בַּדֶּרֶךְ אֲשֶׁר בָּא בָהּ אֶל־בֵּית־אֵל,CBH
1 Kgs 13:11,וְנָבִיא אֶחָד זָקֵן יֹשֵׁב בְּבֵית־אֵל וַיָּבוֺא בְנוֺ וַיְסַפֶּר־לוֺ אֶת־כָּל־הַמַּעֲשֶׂה אֲשֶׁר־עָשָׂה אִישׁ־הָאֱלֹהִים הַיּוֺם בְּבֵית־אֵל אֶת־הַדְּבָרִים אֲשֶׁר דִּבֶּר אֶל־הַמֶּלֶךְ וַיְסַפְּרוּם לַאֲבִיהֶם,CBH
1 Kgs 13:12,וַיְדַבֵּר אֲלֵהֶם אֲבִיהֶם אֵי־זֶה הַדֶּרֶךְ הָלָךְ וַיִּרְאוּ בָנָיו אֶת־הַדֶּרֶךְ אֲשֶׁר הָלַךְ אִישׁ הָאֱלֹהִים אֲשֶׁר־בָּא מִיהוּדָה,CBH
1 Kgs 13:13,וַיֹּאמֶר אֶל־בָּנָיו חִבְשׁוּ־לִי הַחֲמוֺר וַיַּחְבְּשׁוּ־לוֺ הַחֲמוֺר וַיִּרְכַּב עָלָיו,CBH
1 Kgs 13:14,וַיֵּלֶךְ אַחֲרֵי אִישׁ הָאֱלֹהִים וַיִּמְצָאֵהוּ יֹשֵׁב תַּחַת הָאֵלָה וַיֹּאמֶר אֵלָיו הַאַתָּה אִישׁ־הָאֱלֹהִים אֲשֶׁר־בָּאתָ מִיהוּדָה וַיֹּאמֶר אָנִי,CBH
1 Kgs 13:15,וַיֹּאמֶר אֵלָיו לֵךְ אִתִּי הַבָּיְתָה וֶאֱכֹל לָחֶם,CBH
1 Kgs 13:16,וַיֹּאמֶר לֹא אוּכַל לָשׁוּב אִתָּךְ וְלָבוֺא אִתָּךְ וְלֹא־אֹכַל לֶחֶם וְלֹא־אֶשְׁתֶּה אִתְּךָ מַיִם בַּמָּקוֺם הַזֶּה,CBH
1 Kgs 13:17,כִּי־דָבָר אֵלַי בִּדְבַר יְהוָה לֹא־תֹאכַל לֶחֶם וְלֹא־תִשְׁתֶּה שָׁם מָיִם לֹא־תָשׁוּב לָלֶכֶת בַּדֶּרֶךְ אֲשֶׁר־הָלַכְתָּ בָּהּ,CBH
1 Kgs 13:18,וַיֹּאמֶר לוֺ גַּם־אֲנִי נָבִיא כָּמוֺךָ וּמַלְאָךְ דִּבֶּר אֵלַי בִּדְבַר יְהוָה לֵאמֹר הֲשִׁבֵהוּ אִתְּךָ אֶל־בֵּיתֶךָ וְיֹאכַל לֶחֶם וְיֵשְׁתְּ מָיִם כִּחֵשׁ לוֺ,CBH
1 Kgs 13:19,וַיָּשָׁב אִתּוֺ וַיֹּאכַל לֶחֶם בְּבֵיתוֺ וַיֵּשְׁתְּ מָיִם,CBH
1 Kgs 13:20,וַיְהִי הֵם יֹשְׁבִים אֶל־הַשֻּׁלְחָן וַיְהִי דְּבַר־יְהוָה אֶל־הַנָּבִיא אֲשֶׁר הֱשִׁיבוֺ,CBH
1 Kgs 13:21,וַיִּקְרָא אֶל־אִישׁ הָאֱלֹהִים אֲשֶׁר־בָּא מִיהוּדָה לֵאמֹר כֹּה אָמַר יְהוָה יַעַן כִּי מָרִיתָ פִּי יְהוָה וְלֹא שָׁמַרְתָּ אֶת־הַמִּצְוָה אֲשֶׁר צִוְּךָ יְהוָה אֱלֹהֶיךָ,CBH
1 Kgs 13:22,וַתָּשָׁב וַתֹּאכַל לֶחֶם וַתֵּשְׁתְּ מַיִם בַּמָּקוֺם אֲשֶׁר דִּבֶּר אֵלֶיךָ אַל־תֹּאכַל לֶחֶם וְאַל־תֵּשְׁתְּ מָיִם לֹא־תָבוֺא נִבְלָתְךָ אֶל־קֶבֶר אֲבֹתֶיךָ,CBH
1 Kgs 13:23,וַיְהִי אַחֲרֵי אָכְלוֺ לֶחֶם וְאַחֲרֵי שְׁתוֺתוֺ וַיַּחֲבָשׁ־לוֺ הַחֲמוֺר לַנָּבִיא אֲשֶׁר הֱשִׁיבוֺ,CBH
1 Kgs 13:24,וַיֵּלֶךְ וַיִּמְצָאֵהוּ אַרְיֵה בַּדֶּרֶךְ וַיְמִיתֵהוּ וַתְּהִי נִבְלָתוֺ מֻשְׁלֶכֶת בַּדֶּרֶךְ וְהַחֲמוֺר עֹמֵד אֶצְלָהּ וְהָאַרְיֵה עֹמֵד אֵצֶל הַנְּבֵלָה,CBH
1 Kgs 13:25,וְהִנֵּה אֲנָשִׁים עֹבְרִים וַיִּרְאוּ אֶת־הַנְּבֵלָה מֻשְׁלֶכֶת בַּדֶּרֶךְ וְאֶת־הָאַרְיֵה עֹמֵד אֵצֶל הַנְּבֵלָה וַיָּבֹאוּ וַיְדַבְּרוּ בָעִיר אֲשֶׁר הַנָּבִיא הַזָּקֵן יֹשֵׁב בָּהּ,CBH
1 Kgs 13:26,וַיִּשְׁמַע הַנָּבִיא אֲשֶׁר הֱשִׁיבוֺ מִן־הַדֶּרֶךְ וַיֹּאמֶר אִישׁ הָאֱלֹהִים הוּא אֲשֶׁר מָרָה אֶת־פִּי יְהוָה וַיִּתְּנֵהוּ יְהוָה לָאַרְיֵה וַיִּשְׁבְּרֵהוּ וַיְמִתֵהוּ כִּדְבַר יְהוָה אֲשֶׁר דִּבֶּר־לוֺ,CBH
1 Kgs 13:27,וַיְדַבֵּר אֶל־בָּנָיו לֵאמֹר חִבְשׁוּ־לִי אֶת־הַחֲמוֺר וַיַּחֲבֹשׁוּ,CBH
1 Kgs 13:28,וַיֵּלֶךְ וַיִּמְצָא אֶת־נִבְלָתוֺ מֻשְׁלֶכֶת בַּדֶּרֶךְ וַחֲמוֺר וְהָאַרְיֵה עֹמְדִים אֵצֶל הַנְּבֵלָה לֹא־אָכַל הָאַרְיֵה אֶת־הַנְּבֵלָה וְלֹא שָׁבַר אֶת־הַחֲמוֺר,CBH
1 Kgs 13:29,וַיִּשָּׂא הַנָּבִיא אֶת־נִבְלַת אִישׁ־הָאֱלֹהִים וַיַּנִּחֵהוּ אֶל־הַחֲמוֺר וַיְשִׁיבֵהוּ וַיָּבֹא אֶל־עִיר הַנָּבִיא הַזָּקֵן לִסְפֹּד וּלְקָבְרוֺ,CBH
1 Kgs 13:30,וַיַּנַּח אֶת־נִבְלָתוֺ בְּקִבְרוֺ וַיִּסְפְּדוּ עָלָיו הוֺי אָחִי,CBH
1 Kgs 13:31,וַיְהִי אַחֲרֵי קָבְרוֺ אֹתוֺ וַיֹּאמֶר אֶל־בָּנָיו לֵאמֹר בְּמוֺתִי וּקְבַרְתֶּם אֹתִי בַּקֶּבֶר אֲשֶׁר אִישׁ הָאֱלֹהִים קָבוּר בּוֺ אֵצֶל עַצְמֹתָיו הַנִּיחוּ אֶת־עַצְמֹתָי,CBH
1 Kgs 13:32,כִּי הָיֹה יִהְיֶה הַדָּבָר אֲשֶׁר קָרָא בִּדְבַר יְהוָה עַל־הַמִּזְבֵּחַ אֲשֶׁר בְּבֵית־אֵל וְעַל כָּל־בָּתֵּי הַבָּמוֺת אֲשֶׁר בְּעָרֵי שֹׁמְרוֺן,CBH
1 Kgs 13:33,אַחַר הַדָּבָר הַזֶּה לֹא־שָׁב יָרָבְעָם מִדַּרְכּוֺ הָרָעָה וַיָּשָׁב וַיַּעַשׂ מִקְצוֺת הָעָם כֹּהֲנֵי בָמוֺת הֶחָפֵץ יְמַלֵּא אֶת־יָדוֺ וִיהִי כֹּהֲנֵי בָמוֺת,CBH
1 Kgs 13:34,וַיְהִי בַּדָּבָר הַזֶּה לְחַטַּאת בֵּית יָרָבְעָם וּלְהַכְחִיד וּלְהַשְׁמִיד מֵעַל פְּנֵי הָאֲדָמָה,CBH
1 Kgs 14:1,בָּעֵת הַהִיא חָלָה אֲבִיָּה בֶן־יָרָבְעָם,CBH
1 Kgs 14:2,וַיֹּאמֶר יָרָבְעָם לְאִשְׁתּוֺ קוּמִי נָא וְהִשְׁתַּנִּית וְלֹא יֵדְעוּ כִּי־אַתְּ אֵשֶׁת יָרָבְעָם וְהָלַכְתְּ שִׁלֹה הִנֵּה־שָׁם אֲחִיָּה הַנָּבִיא הוּא־דִבֶּר עָלַי לְמֶלֶךְ עַל־הָעָם הַזֶּה,CBH
1 Kgs 14:3,וְלָקַחַתְּ בְּיָדֵךְ עֲשָׂרָה לֶחֶם וְנִקֻּדִים וּבַקְבֻּק דְּבַשׁ וּבָאת אֵלָיו הוּא יַגִּיד לָךְ מַה־יִּהְיֶה לַנָּעַר,CBH
1 Kgs 14:4,וַתַּעַשׂ כֵּן אֵשֶׁת יָרָבְעָם וַתָּקָם וַתֵּלֶךְ שִׁלֹה וַתָּבֹא בֵּית אֲחִיָּה וַאֲחִיָּהוּ לֹא־יָכֹל לִרְאוֺת כִּי קָמוּ עֵינָיו מִשֵּׂיבוֺ,CBH
1 Kgs 14:5,וַיהוָה אָמַר אֶל־אֲחִיָּהוּ הִנֵּה אֵשֶׁת יָרָבְעָם בָּאָה לִדְרֹשׁ דָּבָר מֵעִמְּךָ אֶל־בְּנָהּ כִּי־חֹלֶה הוּא כָּזֹה וְכָזֶה תְּדַבֵּר אֵלֶיהָ וִיהִי כְבֹאָהּ וְהִיא מִתְנַכֵּרָה,CBH
1 Kgs 14:6,וַיְהִי כִשְׁמֹעַ אֲחִיָּהוּ אֶת־קוֺל רַגְלֶיהָ בָּאָה בַפֶּתַח וַיֹּאמֶר בֹּאִי אֵשֶׁת יָרָבְעָם לָמָּה זֶּה אַתְּ מִתְנַכֵּרָה וְאָנֹכִי שָׁלוּחַ אֵלַיִךְ קָשָׁה,CBH
1 Kgs 14:7,לְכִי אִמְרִי לְיָרָבְעָם כֹּה־אָמַר יְהוָה אֱלֹהֵי יִשְׂרָאֵל יַעַן אֲשֶׁר הֲרִימֹתִיךָ מִתּוֺךְ הָעָם וָאֶתֶּנְךָ נָגִיד עַל עַמִּי יִשְׂרָאֵל,CBH
1 Kgs 14:8,וָאֶקְרַע אֶת־הַמַּמְלָכָה מִבֵּית דָּוִד וָאֶתְּנֶהָ לָךְ וְלֹא־הָיִיתָ כְּעַבְדִּי דָוִד אֲשֶׁר שָׁמַר מִצְוֹתַי וַאֲשֶׁר־הָלַךְ אַחֲרַי בְּכָל־לְבָבוֺ לַעֲשׂוֺת רַק הַיָּשָׁר בְּעֵינָי,CBH
1 Kgs 14:9,וַתָּרַע לַעֲשׂוֺת מִכֹּל אֲשֶׁר־הָיוּ לְפָנֶיךָ וַתֵּלֶךְ וַתַּעֲשֶׂה־לְּךָ אֱלֹהִים אֲחֵרִים וּמַסֵּכוֺת לְהַכְעִיסֵנִי וְאֹתִי הִשְׁלַכְתָּ אַחֲרֵי גַוֶּךָ,CBH
1 Kgs 14:10,לָכֵן הִנְנִי מֵבִיא רָעָה אֶל־בֵּית יָרָבְעָם וְהִכְרַתִּי לְיָרָבְעָם מַשְׁתִּין בְּקִיר עָצוּר וְעָזוּב בְּיִשְׂרָאֵל וּבִעַרְתִּי אַחֲרֵי בֵית־יָרָבְעָם כַּאֲשֶׁר יְבַעֵר הַגָּלָל עַד־תֻּמּוֺ,CBH
1 Kgs 14:11,הַמֵּת לְיָרָבְעָם בָּעִיר יֹאכְלוּ הַכְּלָבִים וְהַמֵּת בַּשָּׂדֶה יֹאכְלוּ עוֺף הַשָּׁמָיִם כִּי יְהוָה דִּבֵּר,CBH
1 Kgs 14:12,וְאַתְּ קוּמִי לְכִי לְבֵיתֵךְ בְּבֹאָה רַגְלַיִךְ הָעִירָה וּמֵת הַיָּלֶד,CBH
1 Kgs 14:13,וְסָפְדוּ־לוֺ כָל־יִשְׂרָאֵל וְקָבְרוּ אֹתוֺ כִּי־זֶה לְבַדּוֺ יָבֹא לְיָרָבְעָם אֶל־קָבֶר יַעַן נִמְצָא־בוֺ דָּבָר טוֺב אֶל־יְהוָה אֱלֹהֵי יִשְׂרָאֵל בְּבֵית יָרָבְעָם,CBH
1 Kgs 14:14,וְהֵקִים יְהוָה לוֺ מֶלֶךְ עַל־יִשְׂרָאֵל אֲשֶׁר יַכְרִית אֶת־בֵּית יָרָבְעָם זֶה הַיּוֺם וּמֶה גַּם־עָתָּה,CBH
1 Kgs 14:15,וְהִכָּה יְהוָה אֶת־יִשְׂרָאֵל כַּאֲשֶׁר יָנוּד הַקָּנֶה בַּמַּיִם וְנָתַשׁ אֶת־יִשְׂרָאֵל מֵעַל הָאֲדָמָה הַטּוֺבָה הַזֹּאת אֲשֶׁר נָתַן לַאֲבוֺתֵיהֶם וְזֵרָם מֵעֵבֶר לַנָּהָר יַעַן אֲשֶׁר עָשׂוּ אֶת־אֲשֵׁרֵיהֶם מַכְעִיסִים אֶת־יְהוָה,CBH
1 Kgs 14:16,וְיִתֵּן אֶת־יִשְׂרָאֵל בִּגְלַל חַטֹּאות יָרָבְעָם אֲשֶׁר חָטָא וַאֲשֶׁר הֶחֱטִיא אֶת־יִשְׂרָאֵל,CBH
1 Kgs 14:17,וַתָּקָם אֵשֶׁת יָרָבְעָם וַתֵּלֶךְ וַתָּבֹא תִרְצָתָה הִיא בָּאָה בְסַף־הַבַּיִת וְהַנַּעַר מֵת,CBH
1 Kgs 14:18,וַיִּקְבְּרוּ אֹתוֺ וַיִּסְפְּדוּ־לוֺ כָּל־יִשְׂרָאֵל כִּדְבַר יְהוָה אֲשֶׁר דִּבֶּר בְּיַד־עַבְדּוֺ אֲחִיָּהוּ הַנָּבִיא,CBH
1 Kgs 14:19,וְיֶתֶר דִּבְרֵי יָרָבְעָם אֲשֶׁר נִלְחַם וַאֲשֶׁר מָלָךְ הִנָּם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
1 Kgs 14:20,וְהַיָּמִים אֲשֶׁר מָלַךְ יָרָבְעָם עֶשְׂרִים וּשְׁתַּיִם שָׁנָה וַיִּשְׁכַּב עִם־אֲבֹתָיו וַיִּמְלֹךְ נָדָב בְּנוֺ תַּחְתָּיו,CBH
1 Kgs 14:21,וּרְחַבְעָם בֶּן־שְׁלֹמֹה מָלַךְ בִּיהוּדָה בֶּן־אַרְבָּעִים וְאַחַת שָׁנָה רְחַבְעָם בְּמָלְכוֺ וּשֲׁבַע עֶשְׂרֵה שָׁנָה מָלַךְ בִּירוּשָׁלִַם הָעִיר אֲשֶׁר־בָּחַר יְהוָה לָשׂוּם אֶת־שְׁמוֺ שָׁם מִכֹּל שִׁבְטֵי יִשְׂרָאֵל וְשֵׁם אִמּוֺ נַעֲמָה הָעַמֹּנִית,CBH
1 Kgs 14:22,וַיַּעַשׂ יְהוּדָה הָרַע בְּעֵינֵי יְהוָה וַיְקַנְאוּ אֹתוֺ מִכֹּל אֲשֶׁר עָשׂוּ אֲבֹתָם בְּחַטֹּאתָם אֲשֶׁר חָטָאוּ,CBH
1 Kgs 14:23,וַיִּבְנוּ גַם־הֵמָּה לָהֶם בָּמוֺת וּמַצֵּבוֺת וַאֲשֵׁרִים עַל כָּל־גִּבְעָה גְבֹהָה וְתַחַת כָּל־עֵץ רַעֲנָן,CBH
1 Kgs 14:24,וְגַם־קָדֵשׁ הָיָה בָאָרֶץ עָשׂוּ כְּכֹל הַתּוֺעֲבֹת הַגּוֺיִם אֲשֶׁר הוֺרִישׁ יְהוָה מִפְּנֵי בְּנֵי יִשְׂרָאֵל,CBH
1 Kgs 14:25,וַיְהִי בַּשָּׁנָה הַחֲמִישִׁית לַמֶּלֶךְ רְחַבְעָם עָלָה ִיַק מֶלֶךְ־מִצְרַיִם עַל־יְרוּשָׁלִָם,CBH
1 Kgs 14:26,וַיִּקַּח אֶת־אֹצְרוֺת בֵּית־יְהוָה וְאֶת־אוֺצְרוֺת בֵּית הַמֶּלֶךְ וְאֶת־הַכֹּל לָקָח וַיִּקַּח אֶת־כָּל־מָגִנֵּי הַזָּהָב אֲשֶׁר עָשָׂה שְׁלֹמֹה,CBH
1 Kgs 14:27,וַיַּעַשׂ הַמֶּלֶךְ רְחַבְעָם תַּחְתָּם מָגִנֵּי נְחֹשֶׁת וְהִפְקִיד עַל־יַד שָׂרֵי הָרָצִים הַשֹּׁמְרִים פֶּתַח בֵּית הַמֶּלֶךְ,CBH
1 Kgs 14:28,וַיְהִי מִדֵּי־בֹא הַמֶּלֶךְ בֵּית יְהוָה יִשָּׂאוּם הָרָצִים וֶהֱשִׁיבוּם אֶל־תָּא הָרָצִים,CBH
1 Kgs 14:29,וְיֶתֶר דִּבְרֵי רְחַבְעָם וְכָל־אֲשֶׁר עָשָׂה הֲלֹא־הֵמָּה כְתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
1 Kgs 14:30,וּמִלְחָמָה הָיְתָה בֵין־רְחַבְעָם וּבֵין יָרָבְעָם כָּל־הַיָּמִים,CBH
1 Kgs 14:31,וַיִּשְׁכַּב רְחַבְעָם עִם־אֲבֹתָיו וַיִּקָּבֵר עִם־אֲבֹתָיו בְּעִיר דָּוִד וְשֵׁם אִמּוֺ נַעֲמָה הָעַמֹּנִית וַיִּמְלֹךְ אֲבִיָּם בְּנוֺ תַּחְתָּיו,CBH
1 Kgs 15:1,וּבִשְׁנַת שְׁמֹנֶה עֶשְׂרֵה לַמֶּלֶךְ יָרָבְעָם בֶּן־נְבָט מָלַךְ אֲבִיָּם עַל־יְהוּדָה,CBH
1 Kgs 15:2,שָׁלֹשׁ שָׁנִים מָלַךְ בִּירוּשָׁלִָם וְשֵׁם אִמּוֺ מַעֲכָה בַּת־אֲבִישָׁלוֺם,CBH
1 Kgs 15:3,וַיֵּלֶךְ בְּכָל־חַטֹּאות אָבִיו אֲשֶׁר־עָשָׂה לְפָנָיו וְלֹא־הָיָה לְבָבוֺ שָׁלֵם עִם־יְהוָה אֱלֹהָיו כִּלְבַב דָּוִד אָבִיו,CBH
1 Kgs 15:4,כִּי לְמַעַן דָּוִד נָתַן יְהוָה אֱלֹהָיו לוֺ נִיר בִּירוּשָׁלִָם לְהָקִים אֶת־בְּנוֺ אַחֲרָיו וּלְהַעֲמִיד אֶת־יְרוּשָׁלִָם,CBH
1 Kgs 15:5,אֲשֶׁר עָשָׂה דָוִד אֶת־הַיָּשָׁר בְּעֵינֵי יְהוָה וְלֹא־סָר מִכֹּל אֲשֶׁר־צִוָּהוּ כֹּל יְמֵי חַיָּיו רַק בִּדְבַר אוּרִיָּה הַחִתִּי,CBH
1 Kgs 15:6,וּמִלְחָמָה הָיְתָה בֵין־רְחַבְעָם וּבֵין יָרָבְעָם כָּל־יְמֵי חַיָּיו,CBH
1 Kgs 15:7,וְיֶתֶר דִּבְרֵי אֲבִיָּם וְכָל־אֲשֶׁר עָשָׂה הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה וּמִלְחָמָה הָיְתָה בֵּין אֲבִיָּם וּבֵין יָרָבְעָם,CBH
1 Kgs 15:8,וַיִּשְׁכַּב אֲבִיָּם עִם־אֲבֹתָיו וַיִּקְבְּרוּ אֹתוֺ בְּעִיר דָּוִד וַיִּמְלֹךְ אָסָא בְנוֺ תַּחְתָּיו,CBH
1 Kgs 15:9,וּבִשְׁנַת עֶשְׂרִים לְיָרָבְעָם מֶלֶךְ יִשְׂרָאֵל מָלַךְ אָסָא מֶלֶךְ יְהוּדָה,CBH
1 Kgs 15:10,וְאַרְבָּעִים וְאַחַת שָׁנָה מָלַךְ בִּירוּשָׁלִָם וְשֵׁם אִמּוֺ מַעֲכָה בַּת־אֲבִישָׁלוֺם,CBH
1 Kgs 15:11,וַיַּעַשׂ אָסָא הַיָּשָׁר בְּעֵינֵי יְהוָה כְּדָוִד אָבִיו,CBH
1 Kgs 15:12,וַיַּעֲבֵר הַקְּדֵשִׁים מִן־הָאָרֶץ וַיָּסַר אֶת־כָּל־הַגִּלֻּלִים אֲשֶׁר עָשׂוּ אֲבֹתָיו,CBH
1 Kgs 15:13,וְגַם אֶת־מַעֲכָה אִמּוֺ וַיְסִרֶהָ מִגְּבִירָה אֲשֶׁר־עָשְׂתָה מִפְלֶצֶת לָאֲשֵׁרָה וַיִּכְרֹת אָסָא אֶת־מִפְלַצְתָּהּ וַיִּשְׂרֹף בְּנַחַל קִדְרוֺן,CBH
1 Kgs 15:14,וְהַבָּמוֺת לֹא־סָרוּ רַק לְבַב־אָסָא הָיָה שָׁלֵם עִם־יְהוָה כָּל־יָמָיו,CBH
1 Kgs 15:15,וַיָּבֵא אֶת־קָדְשֵׁי אָבִיו וְקָדְֵי בֵּית יְהוָה כֶּסֶף וְזָהָב וְכֵלִים,CBH
1 Kgs 15:16,וּמִלְחָמָה הָיְתָה בֵּין אָסָא וּבֵין בַּעְשָׁא מֶלֶךְ־יִשְׂרָאֵל כָּל־יְמֵיהֶם,CBH
1 Kgs 15:17,וַיַּעַל בַּעְשָׁא מֶלֶךְ־יִשְׂרָאֵל עַל־יְהוּדָה וַיִּבֶן אֶת־הָרָמָה לְבִלְתִּי תֵּת יֹצֵא וָבָא לְאָסָא מֶלֶךְ יְהוּדָה,CBH
1 Kgs 15:18,וַיִּקַּח אָסָא אֶת־כָּל־הַכֶּסֶף וְהַזָּהָב הַנּוֺתָרִים בְּאוֺצְרוֺת בֵּית־יְהוָה וְאֶת־אוֺצְרוֺת בֵּית הַמֶּלֶךְ וַיִּתְּנֵם בְּיַד־עֲבָדָיו וַיִּשְׁלָחֵם הַמֶּלֶךְ אָסָא אֶל־בֶּן־הֲדַד בֶּן־טַבְרִמֹּן בֶּן־חֶזְיוֺן מֶלֶךְ אֲרָם הַיֹּשֵׁב בְּדַמֶּשֶׂק לֵאמֹר,CBH
1 Kgs 15:19,בְּרִית בֵּינִי וּבֵינֶךָ בֵּין אָבִי וּבֵין אָבִיךָ הִנֵּה שָׁלַחְתִּי לְךָ שֹׁחַד כֶּסֶף וְזָהָב לֵךְ הָפֵרָה אֶת־בְּרִיתְךָ אֶת־בַּעְשָׁא מֶלֶךְ־יִשְׂרָאֵל וְיַעֲלֶה מֵעָלָי,CBH
1 Kgs 15:20,וַיִּשְׁמַע בֶּן־הֲדַד אֶל־הַמֶּלֶךְ אָסָא וַיִּשְׁלַח אֶת־שָׂרֵי הַחֲיָלִים אֲשֶׁר־לוֺ עַל־עָרֵי יִשְׂרָאֵל וַיַּךְ אֶת־עִיּוֺן וְאֶת־דָּן וְאֵת אָבֵל בֵּית־מַעֲכָה וְאֵת כָּל־כִּנְרוֺת עַל כָּל־אֶרֶץ נַפְתָּלִי,CBH
1 Kgs 15:21,וַיְהִי כִּשְׁמֹעַ בַּעְשָׁא וַיֶּחְדַּל מִבְּנוֺת אֶת־הָרָמָה וַיֵּשֶׁב בְּתִרְצָה,CBH
1 Kgs 15:22,וְהַמֶּלֶךְ אָסָא הִשְׁמִיעַ אֶת־כָּל־יְהוּדָה אֵין נָקִי וַיִּשְׂאוּ אֶת־אַבְנֵי הָרָמָה וְאֶת־עֵצֶיהָ אֲשֶׁר בָּנָה בַּעְשָׁא וַיִּבֶן בָּם הַמֶּלֶךְ אָסָא אֶת־גֶּבַע בִּנְיָמִן וְאֶת־הַמִּצְפָּה,CBH
1 Kgs 15:23,וְיֶתֶר כָּל־דִּבְרֵי־אָסָא וְכָל־גְּבוּרָתוֺ וְכָל־אֲשֶׁר עָשָׂה וְהֶעָרִים אֲשֶׁר בָּנָה הֲלֹא־הֵמָּה כְתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה רַק לְעֵת זִקְנָתוֺ חָלָה אֶת־רַגְלָיו,CBH
1 Kgs 15:24,וַיִּשְׁכַּב אָסָא עִם־אֲבֹתָיו וַיִּקָּבֵר עִם־אֲבֹתָיו בְּעִיר דָּוִד אָבִיו וַיִּמְלֹךְ יְהוֺשָׁפָט בְּנוֺ תַּחְתָּיו,CBH
1 Kgs 15:25,וְנָדָב בֶּן־יָרָבְעָם מָלַךְ עַל־יִשְׂרָאֵל בִּשְׁנַת שְׁתַּיִם לְאָסָא מֶלֶךְ יְהוּדָה וַיִּמְלֹךְ עַל־יִשְׂרָאֵל שְׁנָתָיִם,CBH
1 Kgs 15:26,וַיַּעַשׂ הָרַע בְּעֵינֵי יְהוָה וַיֵּלֶךְ בְּדֶרֶךְ אָבִיו וּבְחַטָּאתוֺ אֲשֶׁר הֶחֱטִיא אֶת־יִשְׂרָאֵל,CBH
1 Kgs 15:27,וַיִּקְשֹׁר עָלָיו בַּעְשָׁא בֶן־אֲחִיָּה לְבֵית יִשָּׂשכָר וַיַּכֵּהוּ בַעְשָׁא בְּגִבְּתוֺן אֲשֶׁר לַפְּלִשְׁתִּים וְנָדָב וְכָל־יִשְׂרָאֵל צָרִים עַל־גִּבְּתוֺן,CBH
1 Kgs 15:28,וַיְמִתֵהוּ בַעְשָׁא בִּשְׁנַת שָׁלֹשׁ לְאָסָא מֶלֶךְ יְהוּדָה וַיִּמְלֹךְ תַּחְתָּיו,CBH
1 Kgs 15:29,וַיְהִי כְמָלְכוֺ הִכָּה אֶת־כָּל־בֵּית יָרָבְעָם לֹא־הִשְׁאִיר כָּל־נְשָׁמָה לְיָרָבְעָם עַד־הִשְׁמִדוֺ כִּדְבַר יְהוָה אֲשֶׁר דִּבֶּר בְּיַד־עַבְדּוֺ אֲחִיָּה הַשִּׁילֹנִי,CBH
1 Kgs 15:30,עַל־חַטֹּאות יָרָבְעָם אֲשֶׁר חָטָא וַאֲשֶׁר הֶחֱטִיא אֶת־יִשְׂרָאֵל בְּכַעְסוֺ אֲשֶׁר הִכְעִיס אֶת־יְהוָה אֱלֹהֵי יִשְׂרָאֵל,CBH
1 Kgs 15:31,וְיֶתֶר דִּבְרֵי נָדָב וְכָל־אֲשֶׁר עָשָׂה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
1 Kgs 15:32,וּמִלְחָמָה הָיְתָה בֵּין אָסָא וּבֵין בַּעְשָׁא מֶלֶךְ־יִשְׂרָאֵל כָּל־יְמֵיהֶם,CBH
1 Kgs 15:33,בִּשְׁנַת שָׁלֹשׁ לְאָסָא מֶלֶךְ יְהוּדָה מָלַךְ בַּעְשָׁא בֶן־אֲחִיָּה עַל־כָּל־יִשְׂרָאֵל בְּתִרְצָה עֶשְׂרִים וְאַרְבַּע שָׁנָה,CBH
1 Kgs 15:34,וַיַּעַשׂ הָרַע בְּעֵינֵי יְהוָה וַיֵּלֶךְ בְּדֶרֶךְ יָרָבְעָם וּבְחַטָּאתוֺ אֲשֶׁר הֶחֱטִיא אֶת־יִשְׂרָאֵל,CBH
1 Kgs 16:1,וַיְהִי דְבַר־יְהוָה אֶל־יֵהוּא בֶן־חֲנָנִי עַל־בַּעְשָׁא לֵאמֹר,CBH
1 Kgs 16:2,יַעַן אֲשֶׁר הֲרִימֹתִיךָ מִן־הֶעָפָר וָאֶתֶּנְךָ נָגִיד עַל עַמִּי יִשְׂרָאֵל וַתֵּלֶךְ בְּדֶרֶךְ יָרָבְעָם וַתַּחֲטִא אֶת־עַמִּי יִשְׂרָאֵל לְהַכְעִיסֵנִי בְּחַטֹּאתָם,CBH
1 Kgs 16:3,הִנְנִי מַבְעִיר אַחֲרֵי בַעְשָׁא וְאַחֲרֵי בֵיתוֺ וְנָתַתִּי אֶת־בֵּיתְךָ כְּבֵית יָרָבְעָם בֶּן־נְבָט,CBH
1 Kgs 16:4,הַמֵּת לְבַעְשָׁא בָּעִיר יֹאכְלוּ הַכְּלָבִים וְהַמֵּת לוֺ בַּשָּׂדֶה יֹאכְלוּ עוֺף הַשָּׁמָיִם,CBH
1 Kgs 16:5,וְיֶתֶר דִּבְרֵי בַעְשָׁא וַאֲשֶׁר עָשָׂה וּגְבוּרָתוֺ הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
1 Kgs 16:6,וַיִּשְׁכַּב בַּעְשָׁא עִם־אֲבֹתָיו וַיִּקָּבֵר בְּתִרְצָה וַיִּמְלֹךְ אֵלָה בְנוֺ תַּחְתָּיו,CBH
1 Kgs 16:7,וְגַם בְּיַד־יֵהוּא בֶן־חֲנָנִי הַנָּבִיא דְּבַר־יְהוָה הָיָה אֶל־בַּעְשָׁא וְאֶל־בֵּיתוֺ וְעַל כָּל־הָרָעָה אֲשֶׁר־עָשָׂה בְּעֵינֵי יְהוָה לְהַכְעִיסוֺ בְּמַעֲשֵׂה יָדָיו לִהְיוֺת כְּבֵית יָרָבְעָם וְעַל אֲשֶׁר־הִכָּה אֹתוֺ,CBH
1 Kgs 16:8,בִּשְׁנַת עֶשְׂרִים וָשֵׁשׁ שָׁנָה לְאָסָא מֶלֶךְ יְהוּדָה מָלַךְ אֵלָה בֶן־בַּעְשָׁא עַל־יִשְׂרָאֵל בְּתִרְצָה שְׁנָתָיִם,CBH
1 Kgs 16:9,וַיִּקְשֹׁר עָלָיו עַבְדּוֺ זִמְרִי שַׂר מַחֲצִית הָרָכֶב וְהוּא בְתִרְצָה שֹׁתֶה שִׁכּוֺר בֵּית אַרְצָא אֲשֶׁר עַל־הַבַּיִת בְּתִרְצָה,CBH
1 Kgs 16:10,וַיָּבֹא זִמְרִי וַיַּכֵּהוּ וַיְמִיתֵהוּ בִּשְׁנַת עֶשְׂרִים וָשֶׁבַע לְאָסָא מֶלֶךְ יְהוּדָה וַיִּמְלֹךְ תַּחְתָּיו,CBH
1 Kgs 16:11,וַיְהִי בְמָלְכוֺ כְּשִׁבְתּוֺ עַל־כִּסְאוֺ הִכָּה אֶת־כָּל־בֵּית בַּעְשָׁא לֹא־הִשְׁאִיר לוֺ מַשְׁתִּין בְּקִיר וְגֹאֲלָיו וְרֵעֵהוּ,CBH
1 Kgs 16:12,וַיַּשְׁמֵד זִמְרִי אֵת כָּל־בֵּית בַּעְשָׁא כִּדְבַר יְהוָה אֲשֶׁר דִּבֶּר אֶל־בַּעְשָׁא בְּיַד יֵהוּא הַנָּבִיא,CBH
1 Kgs 16:13,אֶל כָּל־חַטֹּאות בַּעְשָׁא וְחַטֹּאות אֵלָה בְנוֺ אֲשֶׁר חָטְאוּ וַאֲשֶׁר הֶחֱטִיאוּ אֶת־יִשְׂרָאֵל לְהַכְעִיס אֶת־יְהוָה אֱלֹהֵי יִשְׂרָאֵל בְּהַבְלֵיהֶם,CBH
1 Kgs 16:14,וְיֶתֶר דִּבְרֵי אֵלָה וְכָל־אֲשֶׁר עָשָׂה הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
1 Kgs 16:15,בִּשְׁנַת עֶשְׂרִים וָשֶׁבַע שָׁנָה לְאָסָא מֶלֶךְ יְהוּדָה מָלַךְ זִמְרִי שִׁבְעַת יָמִים בְּתִרְצָה וְהָעָם חֹנִים עַל־גִּבְּתוֺן אֲשֶׁר לַפְּלִשְׁתִּים,CBH
1 Kgs 16:16,וַיִּשְׁמַע הָעָם הַחֹנִים לֵאמֹר קָשַׁר זִמְרִי וְגַם הִכָּה אֶת־הַמֶּלֶךְ וַיַּמְלִכוּ כָל־יִשְׂרָאֵל אֶת־עָמְרִי שַׂר־צָבָא עַל־יִשְׂרָאֵל בַּיּוֺם הַהוּא בַּמַּחֲנֶה,CBH
1 Kgs 16:17,וַיַּעֲלֶה עָמְרִי וְכָל־יִשְׂרָאֵל עִמּוֺ מִגִּבְּתוֺן וַיָּצֻרוּ עַל־תִּרְצָה,CBH
1 Kgs 16:18,וַיְהִי כִּרְאוֺת זִמְרִי כִּי־נִלְכְּדָה הָעִיר וַיָּבֹא אֶל־אַרְמוֺן בֵּית־הַמֶּלֶךְ וַיִּשְׂרֹף עָלָיו אֶת־בֵּית־מֶלֶךְ בָּאֵשׁ וַיָּמֹת,CBH
1 Kgs 16:19,עַל־חַטֹּאתָיו אֲשֶׁר חָטָא לַעֲשׂוֺת הָרַע בְּעֵינֵי יְהוָה לָלֶכֶת בְּדֶרֶךְ יָרָבְעָם וּבְחַטָּאתוֺ אֲשֶׁר עָשָׂה לְהַחֲטִיא אֶת־יִשְׂרָאֵל,CBH
1 Kgs 16:20,וְיֶתֶר דִּבְרֵי זִמְרִי וְקִשְׁרוֺ אֲשֶׁר קָשָׁר הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
1 Kgs 16:21,אָז יֵחָלֵק הָעָם יִשְׂרָאֵל לַחֵצִי חֲצִי הָעָם הָיָה אַחֲרֵי תִבְנִי בֶן־גִּינַת לְהַמְלִיכוֺ וְהַחֲצִי אַחֲרֵי עָמְרִי,CBH
1 Kgs 16:22,וַיֶּחֱזַק הָעָם אֲשֶׁר אַחֲרֵי עָמְרִי אֶת־הָעָם אֲשֶׁר אַחֲרֵי תִּבְנִי בֶן־גִּינַת וַיָּמָת תִּבְנִי וַיִּמְלֹךְ עָמְרִי,CBH
1 Kgs 16:23,בִּשְׁנַת שְׁלֹשִׁים וְאַחַת שָׁנָה לְאָסָא מֶלֶךְ יְהוּדָה מָלַךְ עָמְרִי עַל־יִשְׂרָאֵל שְׁתֵּים עֶשְׂרֵה שָׁנָה בְּתִרְצָה מָלַךְ שֵׁשׁ־שָׁנִים,CBH
1 Kgs 16:24,וַיִּקֶן אֶת־הָהָר שֹׁמְרוֺן מֵאֶת שֶׁמֶר בְּכִכְּרַיִם כָּסֶף וַיִּבֶן אֶת־הָהָר וַיִּקְרָא אֶת־שֵׁם הָעִיר אֲשֶׁר בָּנָה עַל שֶׁם־שֶׁמֶר אֲדֹנֵי הָהָר שֹׁמְרוֺן,CBH
1 Kgs 16:25,וַיַּעֲשֶׂה עָמְרִי הָרַע בְּעֵינֵי יְהוָה וַיָּרַע מִכֹּל אֲשֶׁר לְפָנָיו,CBH
1 Kgs 16:26,וַיֵּלֶךְ בְּכָל־דֶּרֶךְ יָרָבְעָם בֶּן־נְבָט וּבְחַטָּאתוֺ אֲשֶׁר הֶחֱטִיא אֶת־יִשְׂרָאֵל לְהַכְעִיס אֶת־יְהוָה אֱלֹהֵי יִשְׂרָאֵל בְּהַבְלֵיהֶם,CBH
1 Kgs 16:27,וְיֶתֶר דִּבְרֵי עָמְרִי אֲשֶׁר עָשָׂה וּגְבוּרָתוֺ אֲשֶׁר עָשָׂה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
1 Kgs 16:28,וַיִּשְׁכַּב עָמְרִי עִם־אֲבֹתָיו וַיִּקָּבֵר בְּשֹׁמְרוֺן וַיִּמְלֹךְ אַחְאָב בְּנוֺ תַּחְתָּיו,CBH
1 Kgs 16:29,וְאַחְאָב בֶּן־עָמְרִי מָלַךְ עַל־יִשְׂרָאֵל בִּשְׁנַת שְׁלֹשִׁים וּשְׁמֹנֶה שָׁנָה לְאָסָא מֶלֶךְ יְהוּדָה וַיִּמְלֹךְ אַחְאָב בֶּן־עָמְרִי עַל־יִשְׂרָאֵל בְּשֹׁמְרוֺן עֶשְׂרִים וּשְׁתַּיִם שָׁנָה,CBH
1 Kgs 16:30,וַיַּעַשׂ אַחְאָב בֶּן־עָמְרִי הָרַע בְּעֵינֵי יְהוָה מִכֹּל אֲשֶׁר לְפָנָיו,CBH
1 Kgs 16:31,וַיְהִי הֲנָקֵל לֶכְתּוֺ בְּחַטֹּאות יָרָבְעָם בֶּן־נְבָט וַיִּקַּח אִשָּׁה אֶת־אִיזֶבֶל בַּת־אֶתְבַּעַל מֶלֶךְ צִידֹנִים וַיֵּלֶךְ וַיַּעֲבֹד אֶת־הַבַּעַל וַיִּשְׁתַּחוּ לוֺ,CBH
1 Kgs 16:32,וַיָּקֶם מִזְבֵּחַ לַבָּעַל בֵּית הַבַּעַל אֲשֶׁר בָּנָה בְּשֹׁמְרוֺן,CBH
1 Kgs 16:33,וַיַּעַשׂ אַחְאָב אֶת־הָאֲשֵׁרָה וַיּוֺסֶף אַחְאָב לַעֲשׂוֺת לְהַכְעִיס אֶת־יְהוָֺה אֱלֹהֵי יִשְׂרָאֵל מִכֹּל מַלְכֵי יִשְׂרָאֵל אֲשֶׁר הָיוּ לְפָנָיו,CBH
1 Kgs 16:34,בְּיָמָיו בָּנָה חִיאֵל בֵּית הָאֱלִי אֶת־יְרִיחֹה בַּאֲבִירָם בְּכֹרוֺ יִסְּדָהּ וּבְִגוּב צְעִירוֺ הִצִּיב דְּלָתֶיהָ כִּדְבַר יְהוָה אֲשֶׁר דִּבֶּר בְּיַד יְהוֺשֻׁעַ בִּן־נוּן,CBH
1 Kgs 17:1,וַיֹּאמֶר אֵלִיָּהוּ הַתִּשְׁבִּי מִתֹּשָׁבֵי גִלְעָד אֶל־אַחְאָב חַי־יְהוָה אֱלֹהֵי יִשְׂרָאֵל אֲשֶׁר עָמַדְתִּי לְפָנָיו אִם־יִהְיֶה הַשָּׁנִים הָאֵלֶּה טַל וּמָטָר כִּי אִם־לְפִי דְבָרִי,CBH
1 Kgs 17:2,וַיְהִי דְבַר־יְהוָה אֵלָיו לֵאמֹר,CBH
1 Kgs 17:3,לֵךְ מִזֶּה וּפָנִיתָ לְּךָ קֵדְמָה וְנִסְתַּרְתָּ בְּנַחַל כְּרִית אֲשֶׁר עַל־פְּנֵי הַיַּרְדֵּן,CBH
1 Kgs 17:4,וְהָיָה מֵהַנַּחַל תִּשְׁתֶּה וְאֶת־הָעֹרְבִים צִוִּיתִי לְכַלְכֶּלְךָ שָׁם,CBH
1 Kgs 17:5,וַיֵּלֶךְ וַיַּעַשׂ כִּדְבַר יְהוָה וַיֵּלֶךְ וַיֵּשֶׁב בְּנַחַל כְּרִית אֲשֶׁר עַל־פְּנֵי הַיַּרְדֵּן,CBH
1 Kgs 17:6,וְהָעֹרְבִים מְבִיאִים לוֺ לֶחֶם וּבָשָׂר בַּבֹּקֶר וְלֶחֶם וּבָשָׂר בָּעָרֶב וּמִן־הַנַּחַל יִשְׁתֶּה,CBH
1 Kgs 17:7,וַיְהִי מִקֵּץ יָמִים וַיִּיבַשׁ הַנָּחַל כִּי לֹא־הָיָה גֶשֶׁם בָּאָרֶץ,CBH
1 Kgs 17:8,וַיְהִי דְבַר־יְהוָה אֵלָיו לֵאמֹר,CBH
1 Kgs 17:9,קוּם לֵךְ צָרְפַתָה אֲשֶׁר לְצִידוֺן וְיָשַׁבְתָּ שָׁם הִנֵּה צִוִּיתִי שָׁם אִשָּׁה אַלְמָנָה לְכַלְכְּלֶךָ,CBH
1 Kgs 17:10,וַיָּקָם וַיֵּלֶךְ צָרְפַתָה וַיָּבֹא אֶל־פֶּתַח הָעִיר וְהִנֵּה־שָׁם אִשָּׁה אַלְמָנָה מְקֹשֶׁשֶׁת עֵצִים וַיִּקְרָא אֵלֶיהָ וַיֹּאמַר קְחִי־נָא לִי מְעַט־מַיִם בַּכְּלִי וְאֶשְׁתֶּה,CBH
1 Kgs 17:11,וַתֵּלֶךְ לָקַחַת וַיִּקְרָא אֵלֶיהָ וַיֹּאמַר לִקְחִי־נָא לִי פַּת־לֶחֶם בְּיָדֵךְ,CBH
1 Kgs 17:12,וַתֹּאמֶר חַי־יְהוָה אֱלֹהֶיךָ אִם־יֶשׁ־לִי מָעוֺג כִּי אִם־מְלֹא כַף־קֶמַח בַּכַּד וּמְעַט־שֶׁמֶן בַּצַּפָּחַת וְהִנְנִי מְקֹשֶׁשֶׁת שְׁנַיִם עֵצִים וּבָאתִי וַעֲשִׂיתִיהוּ לִי וְלִבְנִי וַאֲכַלְנֻהוּ וָמָתְנוּ,CBH
1 Kgs 17:13,וַיֹּאמֶר אֵלֶיהָ אֵלִיָּהוּ אַל־תִּירְאִי בֹּאִי עֲשִׂי כִדְבָרֵךְ אַךְ עֲשִׂי־לִי מִשָּׁם עֻגָה קְטַנָּה בָרִאשֹׁנָה וְהוֺצֵאתְ לִי וְלָךְ וְלִבְנֵךְ תַּעֲשִׂי בָּאַחֲרֹנָה,CBH
1 Kgs 17:14,כִּי כֹה אָמַר יְהוָה אֱלֹהֵי יִשְׂרָאֵל כַּד הַקֶּמַח לֹא תִכְלָה וְצַפַּחַת הַשֶּׁמֶן לֹא תֶחְסָר עַד יוֺם תֵּת־יְהוָה גֶּשֶׁם עַל־פְּנֵי הָאֲדָמָה,CBH
1 Kgs 17:15,וַתֵּלֶךְ וַתַּעֲשֶׂה כִּדְבַר אֵלִיָּהוּ וַתֹּאכַל הִיא־וָהוּא וּבֵיתָהּ יָמִים,CBH
1 Kgs 17:16,כַּד הַקֶּמַח לֹא כָלָתָה וְצַפַּחַת הַשֶּׁמֶן לֹא חָסֵר כִּדְבַר יְהוָה אֲשֶׁר דִּבֶּר בְּיַד אֵלִיָּהוּ,CBH
1 Kgs 17:17,וַיְהִי אַחַר הַדְּבָרִים הָאֵלֶּה חָלָה בֶּן־הָאִשָּׁה בַּעֲלַת הַבָּיִת וַיְהִי חָלְיוֺ חָזָק מְאֹד עַד אֲשֶׁר לֹא־נוֺתְרָה־בּוֺ נְשָׁמָה,CBH
1 Kgs 17:18,וַתֹּאמֶר אֶל־אֵלִיָּהוּ מַה־לִּי וָלָךְ אִישׁ הָאֱלֹהִים בָּאתָ אֵלַי לְהַזְכִּיר אֶת־עֲוֹנִי וּלְהָמִית אֶת־בְּנִי,CBH
1 Kgs 17:19,וַיֹּאמֶר אֵלֶיהָ תְּנִי־לִי אֶת־בְּנֵךְ וַיִּקָּחֵהוּ מֵחֵיקָהּ וַיַּעֲלֵהוּ אֶל־הָעֲלִיָּה אֲשֶׁר־הוּא יֹשֵׁב שָׁם וַיַּשְׁכִּבֵהוּ עַל־מִטָּתוֺ,CBH
1 Kgs 17:20,וַיִּקְרָא אֶל־יְהוָה וַיֹּאמַר יְהוָה אֱלֹהָי הֲגַם עַל־הָאַלְמָנָה אֲשֶׁר־אֲנִי מִתְגּוֺרֵר עִמָּהּ הֲרֵעוֺתָ לְהָמִית אֶת־בְּנָהּ,CBH
1 Kgs 17:21,וַיִּתְמֹדֵד עַל־הַיֶּלֶד שָׁלֹשׁ פְּעָמִים וַיִּקְרָא אֶל־יְהוָה וַיֹּאמַר יְהוָה אֱלֹהָי תָּשָׁב נָא נֶפֶשׁ־הַיֶּלֶד הַזֶּה עַל־קִרְבּוֺ,CBH
1 Kgs 17:22,וַיִּשְׁמַע יְהוָה בְּקוֺל אֵלִיָּהוּ וַתָּשָׁב נֶפֶשׁ־הַיֶּלֶד עַל־קִרְבּוֺ וַיֶּחִי,CBH
1 Kgs 17:23,וַיִּקַּח אֵלִיָּהוּ אֶת־הַיֶּלֶד וַיֹּרִדֵהוּ מִן־הָעֲלִיָּה הַבַּיְתָה וַיִּתְּנֵהוּ לְאִמּוֺ וַיֹּאמֶר אֵלִיָּהוּ רְאִי חַי בְּנֵךְ,CBH
1 Kgs 17:24,וַתֹּאמֶר הָאִשָּׁה אֶל־אֵלִיָּהוּ עַתָּה זֶה יָדַעְתִּי כִּי אִישׁ אֱלֹהִים אָתָּה וּדְבַר־יְהוָה בְּפִיךָ אֱמֶת,CBH
1 Kgs 18:1,וַיְהִי יָמִים רַבִּים וּדְבַר־יְהוָה הָיָה אֶל־אֵלִיָּהוּ בַּשָּׁנָה הַשְּׁלִישִׁית לֵאמֹר לֵךְ הֵרָאֵה אֶל־אַחְאָב וְאֶתְּנָה מָטָר עַל־פְּנֵי הָאֲדָמָה,CBH
1 Kgs 18:2,וַיֵּלֶךְ אֵלִיָּהוּ לְהֵרָאוֺת אֶל־אַחְאָב וְהָרָעָב חָזָק בְּשֹׁמְרוֺן,CBH
1 Kgs 18:3,וַיִּקְרָא אַחְאָב אֶל־עֹבַדְיָהוּ אֲשֶׁר עַל־הַבָּיִת וְעֹבַדְיָהוּ הָיָה יָרֵא אֶת־יְהוָה מְאֹד,CBH
1 Kgs 18:4,וַיְהִי בְּהַכְרִית אִיזֶבֶל אֵת נְבִיאֵי יְהוָה וַיִּקַּח עֹבַדְיָהוּ מֵאָה נְבִאִים וַיַּחְבִּיאֵם חֲמִשִּׁים אִישׁ בַּמְּעָרָה וְכִלְכְּלָם לֶחֶם וָמָיִם,CBH
1 Kgs 18:5,וַיֹּאמֶר אַחְאָב אֶל־עֹבַדְיָהוּ לֵךְ בָּאָרֶץ אֶל־כָּל־מַעְיְנֵי הַמַּיִם וְאֶל כָּל־הַנְּחָלִים אוּלַי נִמְצָא חָצִיר וּנְחַיֶּה סוּס וָפֶרֶד וְלוֺא נַכְרִית מֵהַבְּהֵמָה,CBH
1 Kgs 18:6,וַיְחַלְּקוּ לָהֶם אֶת־הָאָרֶץ לַעֲבָר־בָּהּ אַחְאָב הָלַךְ בְּדֶרֶךְ אֶחָד לְבַדּוֺ וְעֹבַדְיָהוּ הָלַךְ בְּדֶרֶךְ־אֶחָד לְבַדּוֺ,CBH
1 Kgs 18:7,וַיְהִי עֹבַדְיָהוּ בַּדֶּרֶךְ וְהִנֵּה אֵלִיָּהוּ לִקְרָאתוֺ וַיַּכִּרֵהוּ וַיִּפֹּל עַל־פָּנָיו וַיֹּאמֶר הַאַתָּה זֶה אֲדֹנִי אֵלִיָּהוּ,CBH
1 Kgs 18:8,וַיֹּאמֶר לוֺ אָנִי לֵךְ אֱמֹר לַאדֹנֶיךָ הִנֵּה אֵלִיָּהוּ,CBH
1 Kgs 18:9,וַיֹּאמֶר מֶה חָטָאתִי כִּי־אַתָּה נֹתֵן אֶת־עַבְדְּךָ בְּיַד־אַחְאָב לַהֲמִיתֵנִי,CBH
1 Kgs 18:10,חַי יְהוָה אֱלֹהֶיךָ אִם־יֶשׁ־גּוֺי וּמַמְלָכָה אֲשֶׁר לֹא־שָׁלַח אֲדֹנִי שָׁם לְבַקֶּשְׁךָ וְאָמְרוּ אָיִן וְהִשְׁבִּיעַ אֶת־הַמַּמְלָכָה וְאֶת־הַגּוֺי כִּי לֹא יִמְצָאֶכָּה,CBH
1 Kgs 18:11,וְעַתָּה אַתָּה אֹמֵר לֵךְ אֱמֹר לַאדֹנֶיךָ הִנֵּה אֵלִיָּהוּ,CBH
1 Kgs 18:12,וְהָיָה אֲנִי אֵלֵךְ מֵאִתָּךְ וְרוּחַ יְהוָה יִשָּׂאֲךָ עַל אֲשֶׁר לֹא־אֵדָע וּבָאתִי לְהַגִּיד לְאַחְאָב וְלֹא יִמְצָאֲךָ וַהֲרָגָנִי וְעַבְדְּךָ יָרֵא אֶת־יְהוָה מִנְּעֻרָי,CBH
1 Kgs 18:13,הֲלֹא־הֻגַּד לַאדֹנִי אֵת אֲשֶׁר־עָשִׂיתִי בַּהֲרֹג אִיזֶבֶל אֵת נְבִיאֵי יְהוָה וָאַחְבִּא מִנְּבִיאֵי יְהוָה מֵאָה אִישׁ חֲמִשִּׁים חֲמִשִּׁים אִישׁ בַּמְּעָרָה וָאֲכַלְכְּלֵם לֶחֶם וָמָיִם,CBH
1 Kgs 18:14,וְעַתָּה אַתָּה אֹמֵר לֵךְ אֱמֹר לַאדֹנֶיךָ הִנֵּה אֵלִיָּהוּ וַהֲרָגָנִי,CBH
1 Kgs 18:15,וַיֹּאמֶר אֵלִיָּהוּ חַי יְהוָה צְבָאוֺת אֲשֶׁר עָמַדְתִּי לְפָנָיו כִּי הַיּוֺם אֵרָאֶה אֵלָיו,CBH
1 Kgs 18:16,וַיֵּלֶךְ עֹבַדְיָהוּ לִקְרַאת אַחְאָב וַיַּגֶּד־לוֺ וַיֵּלֶךְ אַחְאָב לִקְרַאת אֵלִיָּהוּ,CBH
1 Kgs 18:17,וַיְהִי כִּרְאוֺת אַחְאָב אֶת־אֵלִיָּהוּ וַיֹּאמֶר אַחְאָב אֵלָיו הַאַתָּה זֶה עֹכֵר יִשְׂרָאֵל,CBH
1 Kgs 18:18,וַיֹּאמֶר לֹא עָכַרְתִּי אֶת־יִשְׂרָאֵל כִּי אִם־אַתָּה וּבֵית אָבִיךָ בַּעֲזָבְכֶם אֶת־מִצְוֹת יְהוָה וַתֵּלֶךְ אַחֲרֵי הַבְּעָלִים,CBH
1 Kgs 18:19,וְעַתָּה שְׁלַח קְבֹץ אֵלַי אֶת־כָּל־יִשְׂרָאֵל אֶל־הַר הַכַּרְמֶל וְאֶת־נְבִיאֵי הַבַּעַל אַרְבַּע מֵאוֺת וַחֲמִשִּׁים וּנְבִיאֵי הָאֲשֵׁרָה אַרְבַּע מֵאוֺת אֹכְלֵי שֻׁלְחַן אִיזָבֶל,CBH
1 Kgs 18:20,וַיִּשְׁלַח אַחְאָב בְּכָל־בְּנֵי יִשְׂרָאֵל וַיִּקְבֹּץ אֶת־הַנְּבִיאִים אֶל־הַר הַכַּרְמֶל,CBH
1 Kgs 18:21,וַיִּגַּשׁ אֵלִיָּהוּ אֶל־כָּל־הָעָם וַיֹּאמֶר עַד־מָתַי אַתֶּם פֹּסְחִים עַל־שְׁתֵּי הַסְּעִפִּים אִם־יְהוָה הָאֱלֹהִים לְכוּ אַחֲרָיו וְאִם־הַבַּעַל לְכוּ אַחֲרָיו וְלֹא־עָנוּ הָעָם אֹתוֺ דָּבָר,CBH
1 Kgs 18:22,וַיֹּאמֶר אֵלִיָּהוּ אֶל־הָעָם אֲנִי נוֺתַרְתִּי נָבִיא לַיהוָה לְבַדִּי וּנְבִיאֵי הַבַּעַל אַרְבַּע־מֵאוֺת וַחֲמִשִּׁים אִישׁ,CBH
1 Kgs 18:23,וְיִתְּנוּ־לָנוּ שְׁנַיִם פָּרִים וְיִבְחֲרוּ לָהֶם הַפָּר הָאֶחָד וִינַתְּחֻהוּ וְיָשִׂימוּ עַל־הָעֵצִים וְאֵשׁ לֹא יָשִׂימוּ וַאֲנִי אֶעֱשֶׂה אֶת־הַפָּר הָאֶחָד וְנָתַתִּי עַל־הָעֵצִים וְאֵשׁ לֹא אָשִׂים,CBH
1 Kgs 18:24,וּקְרָאתֶם בְּשֵׁם אֱלֹהֵיכֶם וַאֲנִי אֶקְרָא בְשֵׁם־יְהוָה וְהָיָה הָאֱלֹהִים אֲשֶׁר־יַעֲנֶה בָאֵשׁ הוּא הָאֱלֹהִים וַיַּעַן כָּל־הָעָם וַיֹּאמְרוּ טוֺב הַדָּבָר,CBH
1 Kgs 18:25,וַיֹּאמֶר אֵלִיָּהוּ לִנְבִיאֵי הַבַּעַל בַּחֲרוּ לָכֶם הַפָּר הָאֶחָד וַעֲשׂוּ רִאשֹׁנָה כִּי אַתֶּם הָרַבִּים וְקִרְאוּ בְּשֵׁם אֱלֹהֵיכֶם וְאֵשׁ לֹא תָשִׂימוּ,CBH
1 Kgs 18:26,וַיִּקְחוּ אֶת־הַפָּר אֲשֶׁר־נָתַן לָהֶם וַיַּעֲשׂוּ וַיִּקְרְאוּ בְשֵׁם־הַבַּעַל מֵהַבֹּקֶר וְעַד־הַצָּהֳרַיִם לֵאמֹר הַבַּעַל עֲנֵנוּ וְאֵין קוֺל וְאֵין עֹנֶה וַיְפַסְּחוּ עַל־הַמִּזְבֵּחַ אֲשֶׁר עָשָׂה,CBH
1 Kgs 18:27,וַיְהִי בַצָּהֳרַיִם וַיְהַתֵּל בָּהֶם אֵלִיָּהוּ וַיֹּאמֶר קִרְאוּ בְקוֺל־גָּדוֺל כִּי־אֱלֹהִים הוּא כִּי שִׂיחַ וְכִי־שִׂיג לוֺ וְכִי־דֶרֶךְ לוֺ אוּלַי יָשֵׁן הוּא וְיִקָץ,CBH
1 Kgs 18:28,וַיִּקְרְאוּ בְּקוֺל גָּדוֺל וַיִּתְגֹּדְדוּ כְּמִשְׁפָּטָם בַּחֲרָבוֺת וּבָרְמָחִים עַד־שְׁפָךְ־דָּם עֲלֵיהֶם,CBH
1 Kgs 18:29,וַיְהִי כַּעֲבֹר הַצָּהֳרַיִם וַיִּתְנַבְּאוּ עַד לַעֲלוֺת הַמִּנְחָה וְאֵין־קוֺל וְאֵין־עֹנֶה וְאֵין קָשֶׁב,CBH
1 Kgs 18:30,וַיֹּאמֶר אֵלִיָּהוּ לְכָל־הָעָם גְּשׁוּ אֵלַי וַיִּגְּשׁוּ כָל־הָעָם אֵלָיו וַיְרַפֵּא אֶת־מִזְבַּח יְהוָה הֶהָרוּס,CBH
1 Kgs 18:31,וַיִּקַּח אֵלִיָּהוּ שְׁתֵּים עֶשְׂרֵה אֲבָנִים כְּמִסְפַּר שִׁבְטֵי בְנֵי־יַעֲקֹב אֲשֶׁר הָיָה דְבַר־יְהוָה אֵלָיו לֵאמֹר יִשְׂרָאֵל יִהְיֶה שְׁמֶךָ,CBH
1 Kgs 18:32,וַיִּבְנֶה אֶת־הָאֲבָנִים מִזְבֵּחַ בְּשֵׁם יְהוָה וַיַּעַשׂ תְּעָלָה כְּבֵית סָאתַיִם זֶרַע סָבִיב לַמִּזְבֵּחַ,CBH
1 Kgs 18:33,וַיַּעֲרֹךְ אֶת־הָעֵצִים וַיְנַתַּח אֶת־הַפָּר וַיָּשֶׂם עַל־הָעֵצִים,CBH
1 Kgs 18:34,וַיֹּאמֶר מִלְאוּ אַרְבָּעָה כַדִּים מַיִם וְיִצְקוּ עַל־הָעֹלָה וְעַל־הָעֵצִים וַיֹּאמֶר שְׁנוּ וַיִּשְׁנוּ וַיֹּאמֶר שַׁלֵּשׁוּ וַיְשַׁלֵּשׁוּ,CBH
1 Kgs 18:35,וַיֵּלְכוּ הַמַּיִם סָבִיב לַמִּזְבֵּחַ וְגַם אֶת־הַתְּעָלָה מִלֵּא־מָיִם,CBH
1 Kgs 18:36,וַיְהִי בַּעֲלוֺת הַמִּנְחָה וַיִּגַּשׁ אֵלִיָּהוּ הַנָּבִיא וַיֹּאמַר יְהוָה אֱלֹהֵי אַבְרָהָם יִצְחָק וְיִשְׂרָאֵל הַיּוֺם יִוָּדַע כִּי־אַתָּה אֱלֹהִים בְּיִשְׂרָאֵל וַאֲנִי עַבְדֶּךָ וּבִדְבָרְךָ עָשִׂיתִי אֵת כָּל־הַדְּבָרִים הָאֵלֶּה,CBH
1 Kgs 18:37,עֲנֵנִי יְהוָה עֲנֵנִי וְיֵדְעוּ הָעָם הַזֶּה כִּי־אַתָּה יְהוָה הָאֱלֹהִים וְאַתָּה הֲסִבֹּתָ אֶת־לִבָּם אֲחֹרַנִּית,CBH
1 Kgs 18:38,וַתִּפֹּל אֵשׁ־יְהוָה וַתֹּאכַל אֶת־הָעֹלָה וְאֶת־הָעֵצִים וְאֶת־הָאֲבָנִים וְאֶת־הֶעָפָר וְאֶת־הַמַּיִם אֲשֶׁר־בַּתְּעָלָה לִחֵכָה,CBH
1 Kgs 18:39,וַיַּרְא כָּל־הָעָם וַיִּפְּלוּ עַל־פְּנֵיהֶם וַיֹּאמְרוּ יְהוָה הוּא הָאֱלֹהִים יְהוָה הוּא הָאֱלֹהִים,CBH
1 Kgs 18:40,וַיֹּאמֶר אֵלִיָּהוּ לָהֶם תִּפְשׂוּ אֶת־נְבִיאֵי הַבַּעַל אִישׁ אַל־יִמָּלֵט מֵהֶם וַיִּתְפְּשׂוּם וַיּוֺרִדֵם אֵלִיָּהוּ אֶל־נַחַל קִישׁוֺן וַיִּשְׁחָטֵם שָׁם,CBH
1 Kgs 18:41,וַיֹּאמֶר אֵלִיָּהוּ לְאַחְאָב עֲלֵה אֱכֹל וּשְׁתֵה כִּי־קוֺל הֲמוֺן הַגָּשֶׁם,CBH
1 Kgs 18:42,וַיַּעֲלֶה אַחְאָב לֶאֱכֹל וְלִשְׁתּוֺת וְאֵלִיָּהוּ עָלָה אֶל־רֹאשׁ הַכַּרְמֶל וַיִּגְהַר אַרְצָה וַיָּשֶׂם פָּנָיו בֵּין בִּרְכָּיו,CBH
1 Kgs 18:43,וַיֹּאמֶר אֶל־נַעֲרוֺ עֲלֵה־נָא הַבֵּט דֶּרֶךְ־יָם וַיַּעַל וַיַּבֵּט וַיֹּאמֶר אֵין מְאוּמָה וַיֹּאמֶר שֻׁב שֶׁבַע פְּעָמִים,CBH
1 Kgs 18:44,וַיְהִי בַּשְּׁבִעִית וַיֹּאמֶר הִנֵּה־עָב קְטַנָּה כְּכַף־אִישׁ עֹלָה מִיָּם וַיֹּאמֶר עֲלֵה אֱמֹר אֶל־אַחְאָב אֱסֹר וָרֵד וְלֹא יַעַצָרְכָה הַגָּשֶׁם,CBH
1 Kgs 18:45,וַיְהִי עַד־כֹּה וְעַד־כֹּה וְהַשָּׁמַיִם הִתְקַדְּרוּ עָבִים וְרוּחַ וַיְהִי גֶּשֶׁם גָּדוֺל וַיִּרְכַּב אַחְאָב וַיֵּלֶךְ יִזְרְעֶאלָה,CBH
1 Kgs 18:46,וְיַד־יְהוָה הָיְתָה אֶל־אֵלִיָּהוּ וַיְשַׁנֵּס מָתְנָיו וַיָּרָץ לִפְנֵי אַחְאָב עַד־בֹּאֲכָה יִזְרְעֶאלָה,CBH
1 Kgs 19:1,וַיַּגֵּד אַחְאָב לְאִיזֶבֶל אֵת כָּל־אֲשֶׁר עָשָׂה אֵלִיָּהוּ וְאֵת כָּל־אֲשֶׁר הָרַג אֶת־כָּל־הַנְּבִיאִים בֶּחָרֶב,CBH
1 Kgs 19:2,וַתִּשְׁלַח אִיזֶבֶל מַלְאָךְ אֶל־אֵלִיָּהוּ לֵאמֹר כֹּה־יַעֲשׂוּן אֱלֹהִים וְכֹה יוֺסִפוּן כִּי־כָעֵת מָחָר אָשִׂים אֶת־נַפְשְׁךָ כְּנֶפֶשׁ אַחַד מֵהֶם,CBH
1 Kgs 19:3,וַיַּרְא וַיָּקָם וַיֵּלֶךְ אֶל־נַפְשׁוֺ וַיָּבֹא בְּאֵר שֶׁבַע אֲשֶׁר לִיהוּדָה וַיַּנַּח אֶת־נַעֲרוֺ שָׁם,CBH
1 Kgs 19:4,וְהוּא־הָלַךְ בַּמִּדְבָּר דֶּרֶךְ יוֺם וַיָּבֹא וַיֵּשֶׁב תַּחַת רֹתֶם אֶחָד וַיִּשְׁאַל אֶת־נַפְשׁוֺ לָמוּת וַיֹּאמֶר רַב עַתָּה יְהוָה קַח נַפְשִׁי כִּי־לֹא־טוֺב אָנֹכִי מֵאֲבֹתָי,CBH
1 Kgs 19:5,וַיִּשְׁכַּב וַיִּישַׁן תַּחַת רֹתֶם אֶחָד וְהִנֵּה־זֶה מַלְאָךְ נֹגֵעַ בּוֺ וַיֹּאמֶר לוֺ קוּם אֱכוֺל,CBH
1 Kgs 19:6,וַיַּבֵּט וְהִנֵּה מְרַאֲשֹׁתָיו עֻגַת רְצָפִים וְצַפַּחַת מָיִם וַיֹּאכַל וַיֵּשְׁתְּ וַיָּשָׁב וַיִּשְׁכָּב,CBH
1 Kgs 19:7,וַיָּשָׁב מַלְאַךְ יְהוָה שֵׁנִית וַיִּגַּע־בּוֺ וַיֹּאמֶר קוּם אֱכֹל כִּי רַב מִמְּךָ הַדָּרֶךְ,CBH
1 Kgs 19:8,וַיָּקָם וַיֹּאכַל וַיִּשְׁתֶּה וַיֵּלֶךְ בְּכֹחַ הָאֲכִילָה הַהִיא אַרְבָּעִים יוֺם וְאַרְבָּעִים לַיְלָה עַד הַר הָאֱלֹהִים חֹרֵב,CBH
1 Kgs 19:9,וַיָּבֹא־שָׁם אֶל־הַמְּעָרָה וַיָּלֶן שָׁם וְהִנֵּה דְבַר־יְהוָה אֵלָיו וַיֹּאמֶר לוֺ מַה־לְּךָ פֹה אֵלִיָּהוּ,CBH
1 Kgs 19:10,וַיֹּאמֶר קַנֹּא קִנֵּאתִי לַיהוָה אֱלֹהֵי צְבָאוֺת כִּי־עָזְבוּ בְרִיתְךָ בְּנֵי יִשְׂרָאֵל אֶת־מִזְבְּחֹתֶיךָ הָרָסוּ וְאֶת־נְבִיאֶיךָ הָרְגוּ בֶחָרֶב וָאִוָּתֵר אֲנִי לְבַדִּי וַיְבַקְשׁוּ אֶת־נַפְשִׁי לְקַחְתָּהּ,CBH
1 Kgs 19:11,וַיֹּאמֶר צֵא וְעָמַדְתָּ בָהָר לִפְנֵי יְהוָה וְהִנֵּה יְהוָה עֹבֵר וְרוּחַ גְּדוֺלָה וְחָזָק מְפָרֵק הָרִים וּמְשַׁבֵּר סְלָעִים לִפְנֵי יְהוָה לֹא בָרוּחַ יְהוָה וְאַחַר הָרוּחַ רַעַשׁ לֹא בָרַעַשׁ יְהוָה,CBH
1 Kgs 19:12,וְאַחַר הָרַעַשׁ אֵשׁ לֹא בָאֵשׁ יְהוָה וְאַחַר הָאֵשׁ קוֺל דְּמָמָה דַקָּה,CBH
1 Kgs 19:13,וַיְהִי כִּשְׁמֹעַ אֵלִיָּהוּ וַיָּלֶט פָּנָיו בְּאַדַּרְתּוֺ וַיֵּצֵא וַיַּעֲמֹד פֶּתַח הַמְּעָרָה וְהִנֵּה אֵלָיו קוֺל וַיֹּאמֶר מַה־לְּךָ פֹה אֵלִיָּהוּ,CBH
1 Kgs 19:14,וַיֹּאמֶר קַנֹּא קִנֵּאתִי לַיהוָה אֱלֹהֵי צְבָאוֺת כִּי־עָזְבוּ בְרִיתְךָ בְּנֵי יִשְׂרָאֵל אֶת־מִזְבְּחֹתֶיךָ הָרָסוּ וְאֶת־נְבִיאֶיךָ הָרְגוּ בֶחָרֶב וָאִוָּתֵר אֲנִי לְבַדִּי וַיְבַקְשׁוּ אֶת־נַפְשִׁי לְקַחְתָּהּ,CBH
1 Kgs 19:15,וַיֹּאמֶר יְהוָה אֵלָיו לֵךְ שׁוּב לְדַרְכְּךָ מִדְבַּרָה דַמָּשֶׂק וּבָאתָ וּמָשַׁחְתָּ אֶת־חֲזָאֵל לְמֶלֶךְ עַל־אֲרָם,CBH
1 Kgs 19:16,וְאֵת יֵהוּא בֶן־נִמְשִׁי תִּמְשַׁח לְמֶלֶךְ עַל־יִשְׂרָאֵל וְאֶת־אֱלִישָׁע בֶּן־שָׁפָט מֵאָבֵל מְחוֺלָה תִּמְשַׁח לְנָבִיא תַּחְתֶּיךָ,CBH
1 Kgs 19:17,וְהָיָה הַנִּמְלָט מֵחֶרֶב חֲזָאֵל יָמִית יֵהוּא וְהַנִּמְלָט מֵחֶרֶב יֵהוּא יָמִית אֱלִישָׁע,CBH
1 Kgs 19:18,וְהִשְׁאַרְתִּי בְיִשְׂרָאֵל שִׁבְעַת אֲלָפִים כָּל־הַבִּרְכַּיִם אֲשֶׁר לֹא־כָרְעוּ לַבַּעַל וְכָל־הַפֶּה אֲשֶׁר לֹא־נָשַׁק לוֺ,CBH
1 Kgs 19:19,וַיֵּלֶךְ מִשָּׁם וַיִּמְצָא אֶת־אֱלִישָׁע בֶּן־שָׁפָט וְהוּא חֹרֵשׁ שְׁנֵים־עָשָׂר צְמָדִים לְפָנָיו וְהוּא בִּשְׁנֵים הֶעָשָׂר וַיַּעֲבֹר אֵלִיָּהוּ אֵלָיו וַיַּשְׁלֵךְ אַדַּרְתּוֺ אֵלָיו,CBH
1 Kgs 19:20,וַיַּעֲזֹב אֶת־הַבָּקָר וַיָּרָץ אַחֲרֵי אֵלִיָּהוּ וַיֹּאמֶר אֶשְּׁקָה־נָּא לְאָבִי וּלְאִמִּי וְאֵלְכָה אַחֲרֶיךָ וַיֹּאמֶר לוֺ לֵךְ שׁוּב כִּי מֶה־עָשִׂיתִי לָךְ,CBH
1 Kgs 19:21,וַיָּשָׁב מֵאַחֲרָיו וַיִּקַּח אֶת־צֶמֶד הַבָּקָר וַיִּזְבָּחֵהוּ וּבִכְלִי הַבָּקָר בִּשְּׁלָם הַבָּשָׂר וַיִּתֵּן לָעָם וַיֹּאכֵלוּ וַיָּקָם וַיֵּלֶךְ אַחֲרֵי אֵלִיָּהוּ וַיְשָׁרְתֵהוּ,CBH
1 Kgs 20:1,וּבֶן־הֲדַד מֶלֶךְ־אֲרָם קָבַץ אֶת־כָּל־חֵילוֺ וּשְׁלֹשִׁים וּשְׁנַיִם מֶלֶךְ אִתּוֺ וְסוּס וָרָכֶב וַיַּעַל וַיָּצַר עַל־שֹׁמְרוֺן וַיִּלָּחֶם בָּהּ,CBH
1 Kgs 20:2,וַיִּשְׁלַח מַלְאָכִים אֶל־אַחְאָב מֶלֶךְ־יִשְׂרָאֵל הָעִירָה,CBH
1 Kgs 20:3,וַיֹּאמֶר לוֺ כֹּה אָמַר בֶּן־הֲדַד כַּסְפְּךָ וּזְהָבְךָ לִי־הוּא וְנָשֶׁיךָ וּבָנֶיךָ הַטּוֺבִים לִי־הֵם,CBH
1 Kgs 20:4,וַיַּעַן מֶלֶךְ־יִשְׂרָאֵל וַיֹּאמֶר כִּדְבָרְךָ אֲדֹנִי הַמֶּלֶךְ לְךָ אֲנִי וְכָל־אֲשֶׁר־לִי,CBH
1 Kgs 20:5,וַיָּשֻׁבוּ הַמַּלְאָכִים וַיֹּאמְרוּ כֹּה־אָמַר בֶּן־הֲדַד לֵאמֹר כִּי־שָׁלַחְתִּי אֵלֶיךָ לֵאמֹר כַּסְפְּךָ וּזְהָבְךָ וְנָשֶׁיךָ וּבָנֶיךָ לִי תִתֵּן,CBH
1 Kgs 20:6,כִּי אִם־כָּעֵת מָחָר אֶשְׁלַח אֶת־עֲבָדַי אֵלֶיךָ וְחִפְּשׂוּ אֶת־בֵּיתְךָ וְאֵת בָּתֵּי עֲבָדֶיךָ וְהָיָה כָּל־מַחְמַד עֵינֶיךָ יָשִׂימוּ בְיָדָם וְלָקָחוּ,CBH
1 Kgs 20:7,וַיִּקְרָא מֶלֶךְ־יִשְׂרָאֵל לְכָל־זִקְנֵי הָאָרֶץ וַיֹּאמֶר דְּעוּ־נָא וּרְאוּ כִּי רָעָה זֶה מְבַקֵּשׁ כִּי־שָׁלַח אֵלַי לְנָשַׁי וּלְבָנַי וּלְכַסְפִּי וְלִזְהָבִי וְלֹא מָנַעְתִּי מִמֶּנּוּ,CBH
1 Kgs 20:8,וַיֹּאמְרוּ אֵלָיו כָּל־הַזְּקֵנִים וְכָל־הָעָם אַל־תִּשְׁמַע וְלוֺא תֹאבֶה,CBH
1 Kgs 20:9,וַיֹּאמֶר לְמַלְאֲכֵי בֶן־הֲדַד אִמְרוּ לַאדֹנִי הַמֶּלֶךְ כֹּל אֲשֶׁר־שָׁלַחְתָּ אֶל־עַבְדְּךָ בָרִאשֹׁנָה אֶעֱשֶׂה וְהַדָּבָר הַזֶּה לֹא אוּכַל לַעֲשׂוֺת וַיֵּלְכוּ הַמַּלְאָכִים וַיְשִׁבֻהוּ דָּבָר,CBH
1 Kgs 20:10,וַיִּשְׁלַח אֵלָיו בֶּן־הֲדַד וַיֹּאמֶר כֹּה־יַעֲשׂוּן לִי אֱלֹהִים וְכֹה יוֺסִפוּ אִם־יִשְׂפֹּק עֲפַר שֹׁמְרוֺן לִשְׁעָלִים לְכָל־הָעָם אֲשֶׁר בְּרַגְלָי,CBH
1 Kgs 20:11,וַיַּעַן מֶלֶךְ־יִשְׂרָאֵל וַיֹּאמֶר דַּבְּרוּ אַל־יִתְהַלֵּל חֹגֵר כִּמְפַתֵּחַ,CBH
1 Kgs 20:12,וַיְהִי כִּשְׁמֹעַ אֶת־הַדָּבָר הַזֶּה וְהוּא שֹׁתֶה הוּא וְהַמְּלָכִים בַּסֻּכּוֺת וַיֹּאמֶר אֶל־עֲבָדָיו שִׂימוּ וַיָּשִׂימוּ עַל־הָעִיר,CBH
1 Kgs 20:13,וְהִנֵּה נָבִיא אֶחָד נִגַּשׁ אֶל־אַחְאָב מֶלֶךְ־יִשְׂרָאֵל וַיֹּאמֶר כֹּה אָמַר יְהוָה הְרָאִיתָ אֵת כָּל־הֶהָמוֺן הַגָּדוֺל הַזֶּה הִנְנִי נֹתְנוֺ בְיָדְךָ הַיּוֺם וְיָדַעְתָּ כִּי־אֲנִי יְהוָה,CBH
1 Kgs 20:14,וַיֹּאמֶר אַחְאָב בְּמִי וַיֹּאמֶר כֹּה־אָמַר יְהוָה בְּנַעֲרֵי שָׂרֵי הַמְּדִינוֺת וַיֹּאמֶר מִי־יֶאְסֹר הַמִּלְחָמָה וַיֹּאמֶר אָתָּה,CBH
1 Kgs 20:15,וַיִּפְקֹד אֶת־נַעֲרֵי שָׂרֵי הַמְּדִינוֺת וַיִּהְיוּ מָאתַיִם שְׁנַיִם וּשְׁלֹשִׁים וְאַחֲרֵיהֶם פָּקַד אֶת־כָּל־הָעָם כָּל־בְּנֵי יִשְׂרָאֵל שִׁבְעַת אֲלָפִים,CBH
1 Kgs 20:16,וַיֵּצְאוּ בַּצָּהֳרָיִם וּבֶן־הֲדַד שֹׁתֶה שִׁכּוֺר בַּסֻּכּוֺת הוּא וְהַמְּלָכִים שְׁלֹשִׁים־וּשְׁנַיִם מֶלֶךְ עֹזֵר אֹתוֺ,CBH
1 Kgs 20:17,וַיֵּצְאוּ נַעֲרֵי שָׂרֵי הַמְּדִינוֺת בָּרִאשֹׁנָה וַיִּשְׁלַח בֶּן־הֲדַד וַיַּגִּידוּ לוֺ לֵאמֹר אֲנָשִׁים יָצְאוּ מִשֹּׁמְרוֺן,CBH
1 Kgs 20:18,וַיֹּאמֶר אִם־לְשָׁלוֺם יָצָאוּ תִּפְשׂוּם חַיִּים וְאִם לְמִלְחָמָה יָצָאוּ חַיִּים תִּפְשׂוּם,CBH
1 Kgs 20:19,וְאֵלֶּה יָצְאוּ מִן־הָעִיר נַעֲרֵי שָׂרֵי הַמְּדִינוֺת וְהַחַיִל אֲשֶׁר אַחֲרֵיהֶם,CBH
1 Kgs 20:20,וַיַּכּוּ אִישׁ אִישׁוֺ וַיָּנֻסוּ אֲרָם וַיִּרְדְּפֵם יִשְׂרָאֵל וַיִּמָּלֵט בֶּן־הֲדַד מֶלֶךְ אֲרָם עַל־סוּס וּפָרָשִׁים,CBH
1 Kgs 20:21,וַיֵּצֵא מֶלֶךְ יִשְׂרָאֵל וַיַּךְ אֶת־הַסּוּס וְאֶת־הָרָכֶב וְהִכָּה בַאֲרָם מַכָּה גְדוֺלָה,CBH
1 Kgs 20:22,וַיִּגַּשׁ הַנָּבִיא אֶל־מֶלֶךְ יִשְׂרָאֵל וַיֹּאמֶר לוֺ לֵךְ הִתְחַזַּק וְדַע וּרְאֵה אֵת אֲשֶׁר־תַּעֲשֶׂה כִּי לִתְשׁוּבַת הַשָּׁנָה מֶלֶךְ אֲרָם עֹלֶה עָלֶיךָ,CBH
1 Kgs 20:23,וְעַבְדֵי מֶלֶךְ־אֲרָם אָמְרוּ אֵלָיו אֱלֹהֵי הָרִים אֱלֹהֵיהֶם עַל־כֵּן חָזְקוּ מִמֶּנּוּ וְאוּלָם נִלָּחֵם אִתָּם בַּמִּישׁוֺר אִם־לֹא נֶחֱזַק מֵהֶם,CBH
1 Kgs 20:24,וְאֶת־הַדָּבָר הַזֶּה עֲשֵׂה הָסֵר הַמְּלָכִים אִישׁ מִמְּקֹמוֺ וְשִׂים פַּחוֺת תַּחְתֵּיהֶם,CBH
1 Kgs 20:25,וְאַתָּה תִמְנֶה־לְךָ חַיִל כַּחַיִל הַנֹּפֵל מֵאוֺתָךְ וְסוּס כַּסּוּס וְרֶכֶב כָּרֶכֶב וְנִלָּחֲמָה אוֺתָם בַּמִּישׁוֺר אִם־לֹא נֶחֱזַק מֵהֶם וַיִּשְׁמַע לְקֹלָם וַיַּעַשׂ כֵּן,CBH
1 Kgs 20:26,וַיְהִי לִתְשׁוּבַת הַשָּׁנָה וַיִּפְקֹד בֶּן־הֲדַד אֶת־אֲרָם וַיַּעַל אֲפֵקָה לַמִּלְחָמָה עִם־יִשְׂרָאֵל,CBH
1 Kgs 20:27,וּבְנֵי יִשְׂרָאֵל הָתְפָּקְדוּ וְכָלְכְּלוּ וַיֵּלְכוּ לִקְרָאתָם וַיַּחֲנוּ בְנֵי־יִשְׂרָאֵל נֶגְדָּם כִּשְׁנֵי חֲשִׂפֵי עִזִּים וַאֲרָם מִלְאוּ אֶת־הָאָרֶץ,CBH
1 Kgs 20:28,וַיִּגַּשׁ אִישׁ הָאֱלֹהִים וַיֹּאמֶר אֶל־מֶלֶךְ יִשְׂרָאֵל וַיֹּאמֶר כֹּה־אָמַר יְהוָה יַעַן אֲשֶׁר אָמְרוּ אֲרָם אֱלֹהֵי הָרִים יְהוָה וְלֹא־אֱלֹהֵי עֲמָקִים הוּא וְנָתַתִּי אֶת־כָּל־הֶהָמוֺן הַגָּדוֺל הַזֶּה בְּיָדֶךָ וִידַעְתֶּם כִּי־אֲנִי יְהוָה,CBH
1 Kgs 20:29,וַיַּחֲנוּ אֵלֶּה נֹכַח אֵלֶּה שִׁבְעַת יָמִים וַיְהִי בַּיּוֺם הַשְּׁבִיעִי וַתִּקְרַב הַמִּלְחָמָה וַיַּכּוּ בְנֵי־יִשְׂרָאֵל אֶת־אֲרָם מֵאָה־אֶלֶף רַגְלִי בְּיוֺם אֶחָד,CBH
1 Kgs 20:30,וַיָּנֻסוּ הַנּוֺתָרִים אֲפֵקָה אֶל־הָעִיר וַתִּפֹּל הַחוֺמָה עַל־עֶשְׂרִים וְשִׁבְעָה אֶלֶף אִישׁ הַנּוֺתָרִים וּבֶן־הֲדַד נָס וַיָּבֹא אֶל־הָעִיר חֶדֶר בְּחָדֶר,CBH
1 Kgs 20:31,וַיֹּאמְרוּ אֵלָיו עֲבָדָיו הִנֵּה־נָא שָׁמַעְנוּ כִּי מַלְכֵי בֵּית יִשְׂרָאֵל כִּי־מַלְכֵי חֶסֶד הֵם נָשִׂימָה נָּא שַׂקִּים בְּמָתְנֵינוּ וַחֲבָלִים בְּרֹאשֵׁנוּ וְנֵצֵא אֶל־מֶלֶךְ יִשְׂרָאֵל אוּלַי יְחַיֶּה אֶת־נַפְשֶׁךָ,CBH
1 Kgs 20:32,וַיַּחְגְּרוּ שַׂקִּים בְּמָתְנֵיהֶם וַחֲבָלִים בְּרָאשֵׁיהֶם וַיָּבֹאוּ אֶל־מֶלֶךְ יִשְׂרָאֵל וַיֹּאמְרוּ עַבְדְּךָ בֶן־הֲדַד אָמַר תְּחִי־נָא נַפְשִׁי וַיֹּאמֶר הַעוֺדֶנּוּ חַי אָחִי הוּא,CBH
1 Kgs 20:33,וְהָאֲנָשִׁים יְנַחֲשׁוּ וַיְמַהֲרוּ וַיַּחְלְטוּ הֲמִמֶּנּוּ וַיֹּאמְרוּ אָחִיךָ בֶן־הֲדַד וַיֹּאמֶר בֹּאוּ קָחֻהוּ וַיֵּצֵא אֵלָיו בֶּן־הֲדַד וַיַּעֲלֵהוּ עַל־הַמֶּרְכָּבָה,CBH
1 Kgs 20:34,וַיֹּאמֶר אֵלָיו הֶעָרִים אֲשֶׁר־לָקַח־אָבִי מֵאֵת אָבִיךָ אָשִׁיב וְחוּצוֺת תָּשִׂים לְךָ בְדַמֶּשֶׂק כַּאֲשֶׁר־שָׂם אָבִי בְּשֹׁמְרוֺן וַאֲנִי בַּבְּרִית אֲשַׁלְּחֶךָּ וַיִּכְרָת־לוֺ בְרִית וַיְשַׁלְּחֵהוּ,CBH
1 Kgs 20:35,וְאִישׁ אֶחָד מִבְּנֵי הַנְּבִיאִים אָמַר אֶל־רֵעֵהוּ בִּדְבַר יְהוָה הַכֵּינִי נָא וַיְמָאֵן הָאִישׁ לְהַכֹּתוֺ,CBH
1 Kgs 20:36,וַיֹּאמֶר לוֺ יַעַן אֲשֶׁר לֹא־שָׁמַעְתָּ בְּקוֺל יְהוָה הִנְּךָ הוֺלֵךְ מֵאִתִּי וְהִכְּךָ הָאַרְיֵה וַיֵּלֶךְ מֵאֶצְלוֺ וַיִּמְצָאֵהוּ הָאַרְיֵה וַיַּכֵּהוּ,CBH
1 Kgs 20:37,וַיִּמְצָא אִישׁ אַחֵר וַיֹּאמֶר הַכֵּינִי נָא וַיַּכֵּהוּ הָאִישׁ הַכֵּה וּפָצֹעַ,CBH
1 Kgs 20:38,וַיֵּלֶךְ הַנָּבִיא וַיַּעֲמֹד לַמֶּלֶךְ עַל־הַדָּרֶךְ וַיִּתְחַפֵּשׂ בָּאֲפֵר עַל־עֵינָיו,CBH
1 Kgs 20:39,וַיְהִי הַמֶּלֶךְ עֹבֵר וְהוּא צָעַק אֶל־הַמֶּלֶךְ וַיֹּאמֶר עַבְדְּךָ יָצָא בְקֶרֶב־הַמִּלְחָמָה וְהִנֵּה־אִישׁ סָר וַיָּבֵא אֵלַי אִישׁ וַיֹּאמֶר שְׁמֹר אֶת־הָאִישׁ הַזֶּה אִם־הִפָּקֵד יִפָּקֵד וְהָיְתָה נַפְשְׁךָ תַּחַת נַפְשׁוֺ אוֺ כִכַּר־כֶּסֶף תִּשְׁקוֺל,CBH
1 Kgs 20:40,וַיְהִי עַבְדְּךָ עֹשֵׂה הֵנָּה וָהֵנָּה וְהוּא אֵינֶנּוּ וַיֹּאמֶר אֵלָיו מֶלֶךְ־יִשְׂרָאֵל כֵּן מִשְׁפָּטֶךָ אַתָּה חָרָצְתָּ,CBH
1 Kgs 20:41,וַיְמַהֵר וַיָּסַר אֶת־הָאֲפֵר מֵעֲלֵי עֵינָיו וַיַּכֵּר אֹתוֺ מֶלֶךְ יִשְׂרָאֵל כִּי מֵהַנְּבִאִים הוּא,CBH
1 Kgs 20:42,וַיֹּאמֶר אֵלָיו כֹּה אָמַר יְהוָה יַעַן שִׁלַּחְתָּ אֶת־אִישׁ־חֶרְמִי מִיָּד וְהָיְתָה נַפְשְׁךָ תַּחַת נַפְשׁוֺ וְעַמְּךָ תַּחַת עַמּוֺ,CBH
1 Kgs 20:43,וַיֵּלֶךְ מֶלֶךְ־יִשְׂרָאֵל עַל־בֵּיתוֺ סַר וְזָעֵף וַיָּבֹא שֹׁמְרוֺנָה,CBH
1 Kgs 21:1,וַיְהִי אַחַר הַדְּבָרִים הָאֵלֶּה כֶּרֶם הָיָה לְנָבוֺת הַיִּזְרְעֵאלִי אֲשֶׁר בְּיִזְרְעֶאל אֵצֶל הֵיכַל אַחְאָב מֶלֶךְ שֹׁמְרוֺן,CBH
1 Kgs 21:2,וַיְדַבֵּר אַחְאָב אֶל־נָבוֺת לֵאמֹר תְּנָה־לִּי אֶת־כַּרְמְךָ וִיהִי־לִי לְגַן־יָרָק כִּי הוּא קָרוֺב אֵצֶל בֵּיתִי וְאֶתְּנָה לְךָ תַּחְתָּיו כֶּרֶם טוֺב מִמֶּנּוּ אִם טוֺב בְּעֵינֶיךָ אֶתְּנָה־לְךָ כֶסֶף מְחִיר זֶה,CBH
1 Kgs 21:3,וַיֹּאמֶר נָבוֺת אֶל־אַחְאָב חָלִילָה לִּי מֵיהוָה מִתִּתִּי אֶת־נַחֲלַת אֲבֹתַי לָךְ,CBH
1 Kgs 21:4,וַיָּבֹא אַחְאָב אֶל־בֵּיתוֺ סַר וְזָעֵף עַל־הַדָּבָר אֲשֶׁר־דִּבֶּר אֵלָיו נָבוֺת הַיִּזְרְעֵאלִי וַיֹּאמֶר לֹא־אֶתֵּן לְךָ אֶת־נַחֲלַת אֲבוֺתָי וַיִּשְׁכַּב עַל־מִטָּתוֺ וַיַּסֵּב אֶת־פָּנָיו וְלֹא־אָכַל לָחֶם,CBH
1 Kgs 21:5,וַתָּבֹא אֵלָיו אִיזֶבֶל אִשְׁתּוֺ וַתְּדַבֵּר אֵלָיו מַה־זֶּה רוּחֲךָ סָרָה וְאֵינְךָ אֹכֵל לָחֶם,CBH
1 Kgs 21:6,וַיְדַבֵּר אֵלֶיהָ כִּי־אֲדַבֵּר אֶל־נָבוֺת הַיִּזְרְעֵאלִי וָאֹמַר לוֺ תְּנָה־לִּי אֶת־כַּרְמְךָ בְּכֶסֶף אוֺ אִם־חָפֵץ אַתָּה אֶתְּנָה־לְךָ כֶרֶם תַּחְתָּיו וַיֹּאמֶר לֹא־אֶתֵּן לְךָ אֶת־כַּרְמִי,CBH
1 Kgs 21:7,וַתֹּאמֶר אֵלָיו אִיזֶבֶל אִשְׁתּוֺ אַתָּה עַתָּה תַּעֲשֶׂה מְלוּכָה עַל־יִשְׂרָאֵל קוּם אֱכָל־לֶחֶם וְיִטַב לִבֶּךָ אֲנִי אֶתֵּן לְךָ אֶת־כֶּרֶם נָבוֺת הַיִּזְרְעֵאלִי,CBH
1 Kgs 21:8,וַתִּכְתֹּב סְפָרִים בְּשֵׁם אַחְאָב וַתַּחְתֹּם בְּחֹתָמוֺ וַתִּשְׁלַח סְפָרִים אֶל־הַזְקֵנִים וְאֶל־הַחֹרִים אֲשֶׁר בְּעִירוֺ הַיֹּשְׁבִים אֶת־נָבוֺת,CBH
1 Kgs 21:9,וַתִּכְתֹּב בַּסְּפָרִים לֵאמֹר קִרְאוּ־צוֺם וְהוֺשִׁיבוּ אֶת־נָבוֺת בְּרֹאשׁ הָעָם,CBH
1 Kgs 21:10,וְהוֺשִׁיבוּ שְׁנַיִם אֲנָשִׁים בְּנֵי־בְלִיַּעַל נֶגְדּוֺ וִיעִדֻהוּ לֵאמֹר בֵּרַכְתָּ אֱלֹהִים וָמֶלֶךְ וְהוֺצִיאֻהוּ וְסִקְלֻהוּ וְיָמֹת,CBH
1 Kgs 21:11,וַיַּעֲשׂוּ אַנְשֵׁי עִירוֺ הַזְּקֵנִים וְהַחֹרִים אֲשֶׁר הַיֹּשְׁבִים בְּעִירוֺ כַּאֲשֶׁר שָׁלְחָה אֲלֵיהֶם אִיזָבֶל כַּאֲשֶׁר כָּתוּב בַּסְּפָרִים אֲשֶׁר שָׁלְחָה אֲלֵיהֶם,CBH
1 Kgs 21:12,קָרְאוּ צוֺם וְהֹשִׁיבוּ אֶת־נָבוֺת בְּרֹאשׁ הָעָם,CBH
1 Kgs 21:13,וַיָּבֹאוּ שְׁנֵי הָאֲנָשִׁים בְּנֵי־בְלִיַּעַל וַיֵּשְׁבוּ נֶגְדּוֺ וַיְעִדֻהוּ אַנְשֵׁי הַבְּלִיַּעַל אֶת־נָבוֺת נֶגֶד הָעָם לֵאמֹר בֵּרַךְ נָבוֺת אֱלֹהִים וָמֶלֶךְ וַיֹּצִאֻהוּ מִחוּץ לָעִיר וַיִּסְקְלֻהוּ בָאֲבָנִים וַיָּמֹת,CBH
1 Kgs 21:14,וַיִּשְׁלְחוּ אֶל־אִיזֶבֶל לֵאמֹר סֻקַּל נָבוֺת וַיָּמֹת,CBH
1 Kgs 21:15,וַיְהִי כִּשְׁמֹעַ אִיזֶבֶל כִּי־סֻקַּל נָבוֺת וַיָּמֹת וַתֹּאמֶר אִיזֶבֶל אֶל־אַחְאָב קוּם רֵשׁ אֶת־כֶּרֶם נָבוֺת הַיִּזְרְעֵאלִי אֲשֶׁר מֵאֵן לָתֶת־לְךָ בְכֶסֶף כִּי אֵין נָבוֺת חַי כִּי־מֵת,CBH
1 Kgs 21:16,וַיְהִי כִּשְׁמֹעַ אַחְאָב כִּי מֵת נָבוֺת וַיָּקָם אַחְאָב לָרֶדֶת אֶל־כֶּרֶם נָבוֺת הַיִּזְרְעֵאלִי לְרִשְׁתּוֺ,CBH
1 Kgs 21:17,וַיְהִי דְּבַר־יְהוָה אֶל־אֵלִיָּהוּ הַתִּשְׁבִּי לֵאמֹר,CBH
1 Kgs 21:18,קוּם רֵד לִקְרַאת אַחְאָב מֶלֶךְ־יִשְׂרָאֵל אֲשֶׁר בְּשֹׁמְרוֺן הִנֵּה בְּכֶרֶם נָבוֺת אֲשֶׁר־יָרַד שָׁם לְרִשְׁתּוֺ,CBH
1 Kgs 21:19,וְדִבַּרְתָּ אֵלָיו לֵאמֹר כֹּה אָמַר יְהוָה הֲרָצַחְתָּ וְגַם־יָרָשְׁתָּ וְדִבַּרְתָּ אֵלָיו לֵאמֹר כֹּה אָמַר יְהוָה בִּמְקוֺם אֲשֶׁר לָקְקוּ הַכְּלָבִים אֶת־דַּם נָבוֺת יָלֹקּוּ הַכְּלָבִים אֶת־דָּמְךָ גַּם־אָתָּה,CBH
1 Kgs 21:20,וַיֹּאמֶר אַחְאָב אֶל־אֵלִיָּהוּ הַמְצָאתַנִי אֹיְבִי וַיֹּאמֶר מָצָאתִי יַעַן הִתְמַכֶּרְךָ לַעֲשׂוֺת הָרַע בְּעֵינֵי יְהוָה,CBH
1 Kgs 21:21,הִנְנִי מֵבִיא אֵלֶיךָ רָעָה וּבִעַרְתִּי אַחֲרֶיךָ וְהִכְרַתִּי לְאַחְאָב מַשְׁתִּין בְּקִיר וְעָצוּר וְעָזוּב בְּיִשְׂרָאֵל,CBH
1 Kgs 21:22,וְנָתַתִּי אֶת־בֵּיתְךָ כְּבֵית יָרָבְעָם בֶּן־נְבָט וּכְבֵית בַּעְשָׁא בֶן־אֲחִיָּה אֶל־הַכַּעַס אֲשֶׁר הִכְעַסְתָּ וַתַּחֲטִא אֶת־יִשְׂרָאֵל,CBH
1 Kgs 21:23,וְגַם־לְאִיזֶבֶל דִּבֶּר יְהוָה לֵאמֹר הַכְּלָבִים יֹאכְלוּ אֶת־אִיזֶבֶל בְּחֵל יִזְרְעֶאל,CBH
1 Kgs 21:24,הַמֵּת לְאַחְאָב בָּעִיר יֹאכְלוּ הַכְּלָבִים וְהַמֵּת בַּשָּׂדֶה יֹאכְלוּ עוֺף הַשָּׁמָיִם,CBH
1 Kgs 21:25,רַק לֹא־הָיָה כְאַחְאָב אֲשֶׁר הִתְמַכֵּר לַעֲשׂוֺת הָרַע בְּעֵינֵי יְהוָה אֲשֶׁר־הֵסַתָּה אֹתוֺ אִיזֶבֶל אִשְׁתּוֺ,CBH
1 Kgs 21:26,וַיַּתְעֵב מְאֹד לָלֶכֶת אַחֲרֵי הַגִּלֻּלִים כְּכֹל אֲשֶׁר עָשׂוּ הָאֱמֹרִי אֲשֶׁר הוֺרִישׁ יְהוָה מִפְּנֵי בְּנֵי יִשְׂרָאֵל,CBH
1 Kgs 21:27,וַיְהִי כִשְׁמֹעַ אַחְאָב אֶת־הַדְּבָרִים הָאֵלֶּה וַיִּקְרַע בְּגָדָיו וַיָּשֶׂם־שַׂק עַל־בְּשָׂרוֺ וַיָּצוֺם וַיִּשְׁכַּב בַּשָּׂק וַיְהַלֵּךְ אַט,CBH
1 Kgs 21:28,וַיְהִי דְּבַר־יְהוָה אֶל־אֵלִיָּהוּ הַתִּשְׁבִּי לֵאמֹר,CBH
1 Kgs 21:29,הֲרָאִיתָ כִּי־נִכְנַע אַחְאָב מִלְּפָנָי יַעַן כִּי־נִכְנַע מִפָּנַי לֹא־אָבִיא הָרָעָה בְּיָמָיו בִּימֵי בְנוֺ אָבִיא הָרָעָה עַל־בֵּיתוֺ,CBH
1 Kgs 22:1,וַיֵּשְׁבוּ שָׁלֹשׁ שָׁנִים אֵין מִלְחָמָה בֵּין אֲרָם וּבֵין יִשְׂרָאֵל,CBH
1 Kgs 22:2,וַיְהִי בַּשָּׁנָה הַשְּׁלִישִׁית וַיֵּרֶד יְהוֺשָׁפָט מֶלֶךְ־יְהוּדָה אֶל־מֶלֶךְ יִשְׂרָאֵל,CBH
1 Kgs 22:3,וַיֹּאמֶר מֶלֶךְ־יִשְׂרָאֵל אֶל־עֲבָדָיו הַיְדַעְתֶּם כִּי־לָנוּ רָמֹת גִּלְעָד וַאֲנַחְנוּ מַחְשִׁים מִקַּחַת אֹתָהּ מִיַּד מֶלֶךְ אֲרָם,CBH
1 Kgs 22:4,וַיֹּאמֶר אֶל־יְהוֺשָׁפָט הֲתֵלֵךְ אִתִּי לַמִּלְחָמָה רָמֹת גִּלְעָד וַיֹּאמֶר יְהוֺשָׁפָט אֶל־מֶלֶךְ יִשְׂרָאֵל כָּמוֺנִי כָמוֺךָ כְּעַמִּי כְעַמֶּךָ כְּסוּסַי כְּסוּסֶיךָ,CBH
1 Kgs 22:5,וַיֹּאמֶר יְהוֺשָׁפָט אֶל־מֶלֶךְ יִשְׂרָאֵל דְּרָשׁ־נָא כַיּוֺם אֶת־דְּבַר יְהוָה,CBH
1 Kgs 22:6,וַיִּקְבֹּץ מֶלֶךְ־יִשְׂרָאֵל אֶת־הַנְּבִיאִים כְּאַרְבַּע מֵאוֺת אִישׁ וַיֹּאמֶר אֲלֵהֶם הַאֵלֵךְ עַל־רָמֹת גִּלְעָד לַמִּלְחָמָה אִם־אֶחְדָּל וַיֹּאמְרוּ עֲלֵה וְיִתֵּן אֲדֹנָי בְּיַד הַמֶּלֶךְ,CBH
1 Kgs 22:7,וַיֹּאמֶר יְהוֺשָׁפָט הַאֵין פֹּה נָבִיא לַיהוָה עוֺד וְנִדְרְשָׁה מֵאוֺתוֺ,CBH
1 Kgs 22:8,וַיֹּאמֶר מֶלֶךְ־יִשְׂרָאֵל אֶל־יְהוֺשָׁפָט עוֺד אִישׁ־אֶחָד לִדְרֹשׁ אֶת־יְהוָה מֵאֹתוֺ וַאֲנִי שְׂנֵאתִיו כִּי לֹא־יִתְנַבֵּא עָלַי טוֺב כִּי אִם־רָע מִיכָיְהוּ בֶּן־יִמְלָה וַיֹּאמֶר יְהוֺשָׁפָט אַל־יֹאמַר הַמֶּלֶךְ כֵּן,CBH
1 Kgs 22:9,וַיִּקְרָא מֶלֶךְ יִשְׂרָאֵל אֶל־סָרִיס אֶחָד וַיֹּאמֶר מַהֲרָה מִיכָיְהוּ בֶן־יִמְלָה,CBH
1 Kgs 22:10,וּמֶלֶךְ יִשְׂרָאֵל וִיהוֺשָׁפָט מֶלֶךְ־יְהוּדָה יֹשְׁבִים אִישׁ עַל־כִּסְאוֺ מְלֻבָּשִׁים בְּגָדִים בְּגֹרֶן פֶּתַח שַׁעַר שֹׁמְרוֺן וְכָל־הַנְּבִיאִים מִתְנַבְּאִים לִפְנֵיהֶם,CBH
1 Kgs 22:11,וַיַּעַשׂ לוֺ צִדְקִיָּה בֶן־כְּנַעֲנָה קַרְנֵי בַרְזֶל וַיֹּאמֶר כֹּה־אָמַר יְהוָה בְּאֵלֶּה תְּנַגַּח אֶת־אֲרָם עַד־כַּלֹּתָם,CBH
1 Kgs 22:12,וְכָל־הַנְּבִאִים נִבְּאִים כֵּן לֵאמֹר עֲלֵה רָמֹת גִּלְעָד וְהַצְלַח וְנָתַן יְהוָה בְּיַד הַמֶּלֶךְ,CBH
1 Kgs 22:13,וְהַמַּלְאָךְ אֲשֶׁר־הָלַךְ לִקְרֹא מִיכָיְהוּ דִּבֶּר אֵלָיו לֵאמֹר הִנֵּה־נָא דִּבְרֵי הַנְּבִיאִים פֶּה־אֶחָד טוֺב אֶל־הַמֶּלֶךְ יְהִי־נָא דְבָרְךָ כִּדְבַר אַחַד מֵהֶם וְדִבַּרְתָּ טּוֺב,CBH
1 Kgs 22:14,וַיֹּאמֶר מִיכָיְהוּ חַי־יְהוָה כִּי אֶת־אֲשֶׁר יֹאמַר יְהוָה אֵלַי אֹתוֺ אֲדַבֵּר,CBH
1 Kgs 22:15,וַיָּבוֺא אֶל־הַמֶּלֶךְ וַיֹּאמֶר הַמֶּלֶךְ אֵלָיו מִיכָיְהוּ הֲנֵלֵךְ אֶל־רָמֹת גִּלְעָד לַמִּלְחָמָה אִם־נֶחְדָּל וַיֹּאמֶר אֵלָיו עֲלֵה וְהַצְלַח וְנָתַן יְהוָה בְּיַד הַמֶּלֶךְ,CBH
1 Kgs 22:16,וַיֹּאמֶר אֵלָיו הַמֶּלֶךְ עַד־כַּמֶּה פְעָמִים אֲנִי מַשְׁבִּעֶךָ אֲשֶׁר לֹא־תְדַבֵּר אֵלַי רַק־אֱמֶת בְּשֵׁם יְהוָה,CBH
1 Kgs 22:17,וַיֹּאמֶר רָאִיתִי אֶת־כָּל־יִשְׂרָאֵל נְפֹצִים אֶל־הֶהָרִים כַּצֹּאן אֲשֶׁר אֵין־לָהֶם רֹעֶה וַיֹּאמֶר יְהוָה לֹא־אֲדֹנִים לָאֵלֶּה יָשׁוּבוּ אִישׁ־לְבֵיתוֺ בְּשָׁלוֺם,CBH
1 Kgs 22:18,וַיֹּאמֶר מֶלֶךְ־יִשְׂרָאֵל אֶל־יְהוֺשָׁפָט הֲלוֺא אָמַרְתִּי אֵלֶיךָ לוֺא־יִתְנַבֵּא עָלַי טוֺב כִּי אִם־רָע,CBH
1 Kgs 22:19,וַיֹּאמֶר לָכֵן שְׁמַע דְּבַר־יְהוָה רָאִיתִי אֶת־יְהוָה יֹשֵׁב עַל־כִּסְאוֺ וְכָל־צְבָא הַשָּׁמַיִם עֹמֵד עָלָיו מִימִינוֺ וּמִשְּׂמֹאלוֺ,CBH
1 Kgs 22:20,וַיֹּאמֶר יְהוָה מִי יְפַתֶּה אֶת־אַחְאָב וְיַעַל וְיִפֹּל בְּרָמֹת גִּלְעָד וַיֹּאמֶר זֶה בְּכֹה וְזֶה אֹמֵר בְּכֹה,CBH
1 Kgs 22:21,וַיֵּצֵא הָרוּחַ וַיַּעֲמֹד לִפְנֵי יְהוָה וַיֹּאמֶר אֲנִי אֲפַתֶּנּוּ וַיֹּאמֶר יְהוָה אֵלָיו בַּמָּה,CBH
1 Kgs 22:22,וַיֹּאמֶר אֵצֵא וְהָיִיתִי רוּחַ שֶׁקֶר בְּפִי כָּל־נְבִיאָיו וַיֹּאמֶר תְּפַתֶּה וְגַם־תּוּכָל צֵא וַעֲשֵׂה־כֵן,CBH
1 Kgs 22:23,וְעַתָּה הִנֵּה נָתַן יְהוָה רוּחַ שֶׁקֶר בְּפִי כָּל־נְבִיאֶיךָ אֵלֶּה וַיהוָה דִּבֶּר עָלֶיךָ רָעָה,CBH
1 Kgs 22:24,וַיִּגַּשׁ צִדְקִיָּהוּ בֶן־כְּנַעֲנָה וַיַּכֶּה אֶת־מִיכָיְהוּ עַל־הַלֶּחִי וַיֹּאמֶר אֵי־זֶה עָבַר רוּחַ־יְהוָה מֵאִתִּי לְדַבֵּר אוֺתָךְ,CBH
1 Kgs 22:25,וַיֹּאמֶר מִיכָיְהוּ הִנְּךָ רֹאֶה בַּיּוֺם הַהוּא אֲשֶׁר תָּבֹא חֶדֶר בְּחֶדֶר לְהֵחָבֵה,CBH
1 Kgs 22:26,וַיֹּאמֶר מֶלֶךְ יִשְׂרָאֵל קַח אֶת־מִיכָיְהוּ וַהֲשִׁיבֵהוּ אֶל־אָמֹן שַׂר־הָעִיר וְאֶל־יוֺאָשׁ בֶּן־הַמֶּלֶךְ,CBH
1 Kgs 22:27,וְאָמַרְתָּ כֹּה אָמַר הַמֶּלֶךְ שִׂימוּ אֶת־זֶה בֵּית הַכֶּלֶא וְהַאֲכִילֻהוּ לֶחֶם לַחַץ וּמַיִם לַחַץ עַד בֹּאִי בְשָׁלוֺם,CBH
1 Kgs 22:28,וַיֹּאמֶר מִיכָיְהוּ אִם־שׁוֺב תָּשׁוּב בְּשָׁלוֺם לֹא־דִבֶּר יְהוָה בִּי וַיֹּאמֶר שִׁמְעוּ עַמִּים כֻּלָּם,CBH
1 Kgs 22:29,וַיַּעַל מֶלֶךְ־יִשְׂרָאֵל וְיהוֺשָׁפָט מֶלֶךְ־יְהוּדָה רָמֹת גִּלְעָד,CBH
1 Kgs 22:30,וַיֹּאמֶר מֶלֶךְ יִשְׂרָאֵל אֶל־יְהוֺשָׁפָט הִתְחַפֵּשׂ וָבֹא בַמִּלְחָמָה וְאַתָּה לְבַשׁ בְּגָדֶיךָ וַיִּתְחַפֵּשׂ מֶלֶךְ יִשְׂרָאֵל וַיָּבוֺא בַּמִּלְחָמָה,CBH
1 Kgs 22:31,וּמֶלֶךְ אֲרָם צִוָּה אֶת־שָׂרֵי הָרֶכֶב אֲשֶׁר־לוֺ שְׁלֹשִׁים וּשְׁנַיִם לֵאמֹר לֹא תִּלָּחֲמוּ אֶת־קָטֹן וְאֶת־גָּדוֺל כִּי אִם־אֶת־מֶלֶךְ יִשְׂרָאֵל לְבַדּוֺ,CBH
1 Kgs 22:32,וַיְהִי כִּרְאוֺת שָׂרֵי הָרֶכֶב אֶת־יְהוֺשָׁפָט וְהֵמָּה אָמְרוּ אַךְ מֶלֶךְ־יִשְׂרָאֵל הוּא וַיָּסֻרוּ עָלָיו לְהִלָּחֵם וַיִּזְעַק יְהוֺשָׁפָט,CBH
1 Kgs 22:33,וַיְהִי כִּרְאוֺת שָׂרֵי הָרֶכֶב כִּי־לֹא־מֶלֶךְ יִשְׂרָאֵל הוּא וַיָּשׁוּבוּ מֵאַחֲרָיו,CBH
1 Kgs 22:34,וְאִישׁ מָשַׁךְ בַּקֶּשֶׁת לְתֻמּוֺ וַיַּכֶּה אֶת־מֶלֶךְ יִשְׂרָאֵל בֵּין הַדְּבָקִים וּבֵין הַשִּׁרְיָן וַיֹּאמֶר לְרַכָּבוֺ הֲפֹךְ יָדְךָ וְהוֺצִיאֵנִי מִן־הַמַּחֲנֶה כִּי הָחֳלֵיתִי,CBH
1 Kgs 22:35,וַתַּעֲלֶה הַמִּלְחָמָה בַּיּוֺם הַהוּא וְהַמֶּלֶךְ הָיָה מָעֳמָד בַּמֶּרְכָּבָה נֹכַח אֲרָם וַיָּמָת בָּעֶרֶב וַיִּצֶק דַּם־הַמַּכָּה אֶל־חֵיק הָרָכֶב,CBH
1 Kgs 22:36,וַיַּעֲבֹר הָרִנָּה בַּמַּחֲנֶה כְּבֹא הַשֶּׁמֶשׁ לֵאמֹר אִישׁ אֶל־עִירוֺ וְאִישׁ אֶל־אַרְצוֺ,CBH
1 Kgs 22:37,וַיָּמָת הַמֶּלֶךְ וַיָּבוֺא שֹׁמְרוֺן וַיִּקְבְּרוּ אֶת־הַמֶּלֶךְ בְּשֹׁמְרוֺן,CBH
1 Kgs 22:38,וַיִּשְׁטֹף אֶת־הָרֶכֶב עַל בְּרֵכַת שֹׁמְרוֺן וַיָּלֹקּוּ הַכְּלָבִים אֶת־דָּמוֺ וְהַזֹּנוֺת רָחָצוּ כִּדְבַר יְהוָה אֲשֶׁר דִּבֵּר,CBH
1 Kgs 22:39,וְיֶתֶר דִּבְרֵי אַחְאָב וְכָל־אֲשֶׁר עָשָׂה וּבֵית הַשֵּׁן אֲשֶׁר בָּנָה וְכָל־הֶעָרִים אֲשֶׁר בָּנָה הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
1 Kgs 22:40,וַיִּשְׁכַּב אַחְאָב עִם־אֲבֹתָיו וַיִּמְלֹךְ אֲחַזְיָהוּ בְנוֺ תַּחְתָּיו,CBH
1 Kgs 22:41,וִיהוֺשָׁפָט בֶּן־אָסָא מָלַךְ עַל־יְהוּדָה בִּשְׁנַת אַרְבַּע לְאַחְאָב מֶלֶךְ יִשְׂרָאֵל,CBH
1 Kgs 22:42,יְהוֺשָׁפָט בֶּן־שְׁלֹשִׁים וְחָמֵשׁ שָׁנָה בְּמָלְכוֺ וְעֶשְׂרִים וְחָמֵשׁ שָׁנָה מָלַךְ בִּירוּשָׁלִָם וְשֵׁם אִמּוֺ עֲזוּבָה בַּת־שִׁלְחִי,CBH
1 Kgs 22:43,וַיֵּלֶךְ בְּכָל־דֶּרֶךְ אָסָא אָבִיו לֹא־סָר מִמֶּנּוּ לַעֲשׂוֺת הַיָּשָׁר בְּעֵינֵי יְהוָה,CBH
1 Kgs 22:44,אַךְ הַבָּמוֺת לֹא־סָרוּ עוֺד הָעָם מְזַבְּחִים וּמְקַטְּרִים בַּבָּמוֺת,CBH
1 Kgs 22:45,וַיַּשְׁלֵם יְהוֺשָׁפָט עִם־מֶלֶךְ יִשְׂרָאֵל,CBH
1 Kgs 22:46,וְיֶתֶר דִּבְרֵי יְהוֺשָׁפָט וּגְבוּרָתוֺ אֲשֶׁר־עָשָׂה וַאֲשֶׁר נִלְחָם הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
1 Kgs 22:47,וְיֶתֶר הַקָּדֵשׁ אֲשֶׁר נִשְׁאַר בִּימֵי אָסָא אָבִיו בִּעֵר מִן־הָאָרֶץ,CBH
1 Kgs 22:48,וּמֶלֶךְ אֵין בֶּאֱדוֺם נִצָּב מֶלֶךְ,CBH
1 Kgs 22:49,יְהוֺשָׁפָט עָָה אֳנִיּוֺת תַּרְשִׁישׁ לָלֶכֶת אוֺפִירָה לַזָּהָב וְלֹא הָלָךְ כִּי־נְִבְּרוּ אֳנִיּוֺת בְּעֶצְיוֺן גָּבֶר,CBH
1 Kgs 22:50,אָז אָמַר אֲחַזְיָהוּ בֶן־אַחְאָב אֶל־יְהוֺשָׁפָט יֵלְכוּ עֲבָדַי עִם־עֲבָדֶיךָ בָּאֳנִיּוֺת וְלֹא אָבָה יְהוֺשָׁפָט,CBH
1 Kgs 22:51,וַיִּשְׁכַּב יְהוֺשָׁפָט עִם־אֲבֹתָיו וַיִּקָּבֵר עִם־אֲבֹתָיו בְּעִיר דָּוִד אָבִיו וַיִּמְלֹךְ יְהוֺרָם בְּנוֺ תַּחְתָּיו,CBH
1 Kgs 22:52,אֲחַזְיָהוּ בֶן־אַחְאָב מָלַךְ עַל־יִשְׂרָאֵל בְּשֹׁמְרוֺן בִּשְׁנַת שְׁבַע עֶשְׂרֵה לִיהוֺשָׁפָט מֶלֶךְ יְהוּדָה וַיִּמְלֹךְ עַל־יִשְׂרָאֵל שְׁנָתָיִם,CBH
1 Kgs 22:53,וַיַּעַשׂ הָרַע בְּעֵינֵי יְהוָה וַיֵּלֶךְ בְּדֶרֶךְ אָבִיו וּבְדֶרֶךְ אִמּוֺ וּבְדֶרֶךְ יָרָבְעָם בֶּן־נְבָט אֲשֶׁר הֶחֱטִיא אֶת־יִשְׂרָאֵל,CBH
1 Kgs 22:54,וַיַּעֲבֹד אֶת־הַבַּעַל וַיִּשְׁתַּחֲוֶה לוֺ וַיַּכְעֵס אֶת־יְהוָה אֱלֹהֵי יִשְׂרָאֵל כְּכֹל אֲשֶׁר־עָשָׂה אָבִיו,CBH
2 Kgs 1:1,וַיִּפְשַׁע מוֺאָב בְּיִשְׂרָאֵל אַחֲרֵי מוֺת אַחְאָב,CBH
2 Kgs 1:2,וַיִּפֹּל אֲחַזְיָה בְּעַד הַשְּׂבָכָה בַּעֲלִיָּתוֺ אֲשֶׁר בְּשֹׁמְרוֺן וַיָּחַל וַיִּשְׁלַח מַלְאָכִים וַיֹּאמֶר אֲלֵהֶם לְכוּ דִרְשׁוּ בְּבַעַל זְבוּב אֱלֹהֵי עֶקְרוֺן אִם־אֶחְיֶה מֵחֳלִי זֶה,CBH
2 Kgs 1:3,וּמַלְאַךְ יְהוָה דִּבֶּר אֶל־אֵלִיָּה הַתִּשְׁבִּי קוּם עֲלֵה לִקְרַאת מַלְאֲכֵי מֶלֶךְ־שֹׁמְרוֺן וְדַבֵּר אֲלֵהֶם הַמִבְּלִי אֵין־אֱלֹהִים בְּיִשְׂרָאֵל אַתֶּם הֹלְכִים לִדְרֹשׁ בְּבַעַל זְבוּב אֱלֹהֵי עֶקְרוֺן,CBH
2 Kgs 1:4,וְלָכֵן כֹּה־אָמַר יְהוָה הַמִּטָּה אֲשֶׁר־עָלִיתָ שָּׁם לֹא־תֵרֵד מִמֶּנָּה כִּי מוֺת תָּמוּת וַיֵּלֶךְ אֵלִיָּה,CBH
2 Kgs 1:5,וַיָּשׁוּבוּ הַמַּלְאָכִים אֵלָיו וַיֹּאמֶר אֲלֵיהֶם מַה־זֶּה שַׁבְתֶּם,CBH
2 Kgs 1:6,וַיֹּאמְרוּ אֵלָיו אִישׁ עָלָה לִקְרָאתֵנוּ וַיֹּאמֶר אֵלֵינוּ לְכוּ שׁוּבוּ אֶל־הַמֶּלֶךְ אֲשֶׁר־שָׁלַח אֶתְכֶם וְדִבַּרְתֶּם אֵלָיו כֹּה אָמַר יְהוָה הַמִבְּלִי אֵין־אֱלֹהִים בְּיִשְׂרָאֵל אַתָּה שֹׁלֵחַ לִדְרֹשׁ בְּבַעַל זְבוּב אֱלֹהֵי עֶקְרוֺן לָכֵן הַמִּטָּה אֲשֶׁר־עָלִיתָ שָּׁם לֹא־תֵרֵד מִמֶּנָּה כִּי־מוֺת תָּמוּת,CBH
2 Kgs 1:7,וַיְדַבֵּר אֲלֵהֶם מֶה מִשְׁפַּט הָאִישׁ אֲשֶׁר עָלָה לִקְרַאתְכֶם וַיְדַבֵּר אֲלֵיכֶם אֶת־הַדְּבָרִים הָאֵלֶּה,CBH
2 Kgs 1:8,וַיֹּאמְרוּ אֵלָיו אִישׁ בַּעַל שֵׂעָר וְאֵזוֺר עוֺר אָזוּר בְּמָתְנָיו וַיֹּאמַר אֵלִיָּה הַתִּשְׁבִּי הוּא,CBH
2 Kgs 1:9,וַיִּשְׁלַח אֵלָיו שַׂר־חֲמִשִּׁים וַחֲמִשָּׁיו וַיַּעַל אֵלָיו וְהִנֵּה יֹשֵׁב עַל־רֹאשׁ הָהָר וַיְדַבֵּר אֵלָיו אִישׁ הָאֱלֹהִים הַמֶּלֶךְ דִּבֶּר רֵדָה,CBH
2 Kgs 1:10,וַיַּעֲנֶה אֵלִיָּהוּ וַיְדַבֵּר אֶל־שַׂר הַחֲמִשִּׁים וְאִם־אִישׁ אֱלֹהִים אָנִי תֵּרֶד אֵשׁ מִן־הַשָּׁמַיִם וְתֹאכַל אֹתְךָ וְאֶת־חֲמִשֶּׁיךָ וַתֵּרֶד אֵשׁ מִן־הַשָּׁמַיִם וַתֹּאכַל אֹתוֺ וְאֶת־חֲמִשָּׁיו,CBH
2 Kgs 1:11,וַיָּשָׁב וַיִּשְׁלַח אֵלָיו שַׂר־חֲמִשִּׁים אַחֵר וַחֲמִשָּׁיו וַיַּעַן וַיְדַבֵּר אֵלָיו אִישׁ הָאֱלֹהִים כֹּה־אָמַר הַמֶּלֶךְ מְהֵרָה רֵדָה,CBH
2 Kgs 1:12,וַיַּעַן אֵלִיָּה וַיְדַבֵּר אֲלֵיהֶם אִם־אִישׁ הָאֱלֹהִים אָנִי תֵּרֶד אֵשׁ מִן־הַשָּׁמַיִם וְתֹאכַל אֹתְךָ וְאֶת־חֲמִשֶּׁיךָ וַתֵּרֶד אֵשׁ־אֱלֹהִים מִן־הַשָּׁמַיִם וַתֹּאכַל אֹתוֺ וְאֶת־חֲמִשָּׁיו,CBH
2 Kgs 1:13,וַיָּשָׁב וַיִּשְׁלַח שַׂר־חֲמִשִּׁים שְׁלִשִׁים וַחֲמִשָּׁיו וַיַּעַל וַיָּבֹא שַׂר־הַחֲמִשִּׁים הַשְּׁלִישִׁי וַיִּכְרַע עַל־בִּרְכָּיו לְנֶגֶד אֵלִיָּהוּ וַיִּתְחַנֵּן אֵלָיו וַיְדַבֵּר אֵלָיו אִישׁ הָאֱלֹהִים תִּיקַר־נָא נַפְשִׁי וְנֶפֶשׁ עֲבָדֶיךָ אֵלֶּה חֲמִשִּׁים בְּעֵינֶיךָ,CBH
2 Kgs 1:14,הִנֵּה יָרְדָה אֵשׁ מִן־הַשָּׁמַיִם וַתֹּאכַל אֶת־שְׁנֵי שָׂרֵי הַחֲמִשִּׁים הָרִאשֹׁנִים וְאֶת־חֲמִשֵּׁיהֶם וְעַתָּה תִּיקַר נַפְשִׁי בְּעֵינֶיךָ,CBH
2 Kgs 1:15,וַיְדַבֵּר מַלְאַךְ יְהוָה אֶל־אֵלִיָּהוּ רֵד אוֺתוֺ אַל־תִּירָא מִפָּנָיו וַיָּקָם וַיֵּרֶד אוֺתוֺ אֶל־הַמֶּלֶךְ,CBH
2 Kgs 1:16,וַיְדַבֵּר אֵלָיו כֹּה־אָמַר יְהוָה יַעַן אֲשֶׁר־שָׁלַחְתָּ מַלְאָכִים לִדְרֹשׁ בְּבַעַל זְבוּב אֱלֹהֵי עֶקְרוֺן הַמִבְּלִי אֵין־אֱלֹהִים בְּיִשְׂרָאֵל לִדְרֹשׁ בִּדְבָרוֺ לָכֵן הַמִּטָּה אֲשֶׁר־עָלִיתָ שָּׁם לֹא־תֵרֵד מִמֶּנָּה כִּי־מוֺת תָּמוּת,CBH
2 Kgs 1:17,וַיָּמָת כִּדְבַר יְהוָה אֲשֶׁר־דִּבֶּר אֵלִיָּהוּ וַיִּמְלֹךְ יְהוֺרָם תַּחְתָּיו בִּשְׁנַת שְׁתַּיִם לִיהוֺרָם בֶּן־יְהוֺשָׁפָט מֶלֶךְ יְהוּדָה כִּי לֹא־הָיָה לוֺ בֵּן,CBH
2 Kgs 1:18,וְיֶתֶר דִּבְרֵי אֲחַזְיָהוּ אֲשֶׁר עָשָׂה הֲלוֺא־הֵמָּה כְתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 2:1,וַיְהִי בְּהַעֲלוֺת יְהוָה אֶת־אֵלִיָּהוּ בַּסְעָרָה הַשָּׁמָיִם וַיֵּלֶךְ אֵלִיָּהוּ וֶאֱלִישָׁע מִן־הַגִּלְגָּל,CBH
2 Kgs 2:2,וַיֹּאמֶר אֵלִיָּהוּ אֶל־אֱלִישָׁע שֵׁב־נָא פֹה כִּי יְהוָה שְׁלָחַנִי עַד־בֵּית־אֵל וַיֹּאמֶר אֱלִישָׁע חַי־יְהוָה וְחֵי־נַפְשְׁךָ אִם־אֶעֶזְבֶךָּ וַיֵּרְדוּ בֵּית־אֵל,CBH
2 Kgs 2:3,וַיֵּצְאוּ בְנֵי־הַנְּבִיאִים אֲשֶׁר־בֵּית־אֵל אֶל־אֱלִישָׁע וַיֹּאמְרוּ אֵלָיו הֲיָדַעְתָּ כִּי הַיּוֺם יְהוָה לֹקֵחַ אֶת־אֲדֹנֶיךָ מֵעַל רֹאשֶׁךָ וַיֹּאמֶר גַּם־אֲנִי יָדַעְתִּי הֶחֱשׁוּ,CBH
2 Kgs 2:4,וַיֹּאמֶר לוֺ אֵלִיָּהוּ אֱלִישָׁע שֵׁב־נָא פֹה כִּי יְהוָה שְׁלָחַנִי יְרִיחוֺ וַיֹּאמֶר חַי־יְהוָה וְחֵי־נַפְשְׁךָ אִם־אֶעֶזְבֶךָּ וַיָּבֹאוּ יְרִיחוֺ,CBH
2 Kgs 2:5,וַיִּגְּשׁוּ בְנֵי־הַנְּבִיאִים אֲשֶׁר־בִּירִיחוֺ אֶל־אֱלִישָׁע וַיֹּאמְרוּ אֵלָיו הֲיָדַעְתָּ כִּי הַיּוֺם יְהוָה לֹקֵחַ אֶת־אֲדֹנֶיךָ מֵעַל רֹאשֶׁךָ וַיֹּאמֶר גַּם־אֲנִי יָדַעְתִּי הֶחֱשׁוּ,CBH
2 Kgs 2:6,וַיֹּאמֶר לוֺ אֵלִיָּהוּ שֵׁב־נָא פֹה כִּי יְהוָה שְׁלָחַנִי הַיַּרְדֵּנָה וַיֹּאמֶר חַי־יְהוָה וְחֵי־נַפְשְׁךָ אִם־אֶעֶזְבֶךָּ וַיֵּלְכוּ שְׁנֵיהֶם,CBH
2 Kgs 2:7,וַחֲמִשִּׁים אִישׁ מִבְּנֵי הַנְּבִיאִים הָלְכוּ וַיַּעַמְדוּ מִנֶּגֶד מֵרָחוֺק וּשְׁנֵיהֶם עָמְדוּ עַל־הַיַּרְדֵּן,CBH
2 Kgs 2:8,וַיִּקַּח אֵלִיָּהוּ אֶת־אַדַּרְתּוֺ וַיִּגְלֹם וַיַּכֶּה אֶת־הַמַּיִם וַיֵּחָצוּ הֵנָּה וָהֵנָּה וַיַּעַבְרוּ שְׁנֵיהֶם בֶּחָרָבָה,CBH
2 Kgs 2:9,וַיְהִי כְעָבְרָם וְאֵלִיָּהוּ אָמַר אֶל־אֱלִישָׁע שְׁאַל מָה אֶעֱשֶׂה־לָּךְ בְּטֶרֶם אֶלָּקַח מֵעִמָּךְ וַיֹּאמֶר אֱלִישָׁע וִיהִי־נָא פִּי־שְׁנַיִם בְּרוּחֲךָ אֵלָי,CBH
2 Kgs 2:10,וַיֹּאמֶר הִקְשִׁיתָ לִשְׁאוֺל אִם־תִּרְאֶה אֹתִי לֻקָּח מֵאִתָּךְ יְהִי־לְךָ כֵן וְאִם־אַיִן לֹא יִהְיֶה,CBH
2 Kgs 2:11,וַיְהִי הֵמָּה הֹלְכִים הָלוֺךְ וְדַבֵּר וְהִנֵּה רֶכֶב־אֵשׁ וְסוּסֵי אֵשׁ וַיַּפְרִדוּ בֵּין שְׁנֵיהֶם וַיַּעַל אֵלִיָּהוּ בַּסְעָרָה הַשָּׁמָיִם,CBH
2 Kgs 2:12,וֶאֱלִישָׁע רֹאֶה וְהוּא מְצַעֵק אָבִי אָבִי רֶכֶב יִשְׂרָאֵל וּפָרָשָׁיו וְלֹא רָאָהוּ עוֺד וַיַּחֲזֵק בִּבְגָדָיו וַיִּקְרָעֵם לִשְׁנַיִם קְרָעִים,CBH
2 Kgs 2:13,וַיָּרֶם אֶת־אַדֶּרֶת אֵלִיָּהוּ אֲשֶׁר נָפְלָה מֵעָלָיו וַיָּשָׁב וַיַּעֲמֹד עַל־שְׂפַת הַיַּרְדֵּן,CBH
2 Kgs 2:14,וַיִּקַּח אֶת־אַדֶּרֶת אֵלִיָּהוּ אֲשֶׁר־נָפְלָה מֵעָלָיו וַיַּכֶּה אֶת־הַמַּיִם וַיֹּאמַר אַיֵּה יְהוָה אֱלֹהֵי אֵלִיָּהוּ אַף־הוּא וַיַּכֶּה אֶת־הַמַּיִם וַיֵּחָצוּ הֵנָּה וָהֵנָּה וַיַּעֲבֹר אֱלִישָׁע,CBH
2 Kgs 2:15,וַיִּרְאֻהוּ בְנֵי־הַנְּבִיאִים אֲשֶׁר־בִּירִיחוֺ מִנֶּגֶד וַיֹּאמְרוּ נָחָה רוּחַ אֵלִיָּהוּ עַל־אֱלִישָׁע וַיָּבֹאוּ לִקְרָאתוֺ וַיִּשְׁתַּחֲווּ־לוֺ אָרְצָה,CBH
2 Kgs 2:16,וַיֹּאמְרוּ אֵלָיו הִנֵּה־נָא יֵשׁ־אֶת־עֲבָדֶיךָ חֲמִשִּׁים אֲנָשִׁים בְּנֵי־חַיִל יֵלְכוּ נָא וִיבַקְשׁוּ אֶת־אֲדֹנֶיךָ פֶּן־נְשָׂאוֺ רוּחַ יְהוָה וַיַּשְׁלִכֵהוּ בְּאַחַד הֶהָרִים אוֺ בְּאַחַת הַגֵּאָיוֺת וַיֹּאמֶר לֹא תִשְׁלָחוּ,CBH
2 Kgs 2:17,וַיִּפְצְרוּ־בוֺ עַד־בֹּשׁ וַיֹּאמֶר שְׁלָחוּ וַיִּשְׁלְחוּ חֲמִשִּׁים אִישׁ וַיְבַקְשׁוּ שְׁלֹשָׁה־יָמִים וְלֹא מְצָאֻהוּ,CBH
2 Kgs 2:18,וַיָּשֻׁבוּ אֵלָיו וְהוּא יֹשֵׁב בִּירִיחוֺ וַיֹּאמֶר אֲלֵהֶם הֲלוֺא־אָמַרְתִּי אֲלֵיכֶם אַל־תֵּלֵכוּ,CBH
2 Kgs 2:19,וַיֹּאמְרוּ אַנְשֵׁי הָעִיר אֶל־אֱלִישָׁע הִנֵּה־נָא מוֺשַׁב הָעִיר טוֺב כַּאֲשֶׁר אֲדֹנִי רֹאֶה וְהַמַּיִם רָעִים וְהָאָרֶץ מְשַׁכָּלֶת,CBH
2 Kgs 2:20,וַיֹּאמֶר קְחוּ־לִי צְלֹחִית חֲדָשָׁה וְשִׂימוּ שָׁם מֶלַח וַיִּקְחוּ אֵלָיו,CBH
2 Kgs 2:21,וַיֵּצֵא אֶל־מוֺצָא הַמַּיִם וַיַּשְׁלֶךְ־שָׁם מֶלַח וַיֹּאמֶר כֹּה־אָמַר יְהוָה רִפִּאתִי לַמַּיִם הָאֵלֶּה לֹא־יִהְיֶה מִשָּׁם עוֺד מָוֶת וּמְשַׁכָּלֶת,CBH
2 Kgs 2:22,וַיֵּרָפוּ הַמַּיִם עַד הַיּוֺם הַזֶּה כִּדְבַר אֱלִישָׁע אֲשֶׁר דִּבֵּר,CBH
2 Kgs 2:23,וַיַּעַל מִשָּׁם בֵּית־אֵל וְהוּא עֹלֶה בַדֶּרֶךְ וּנְעָרִים קְטַנִּים יָצְאוּ מִן־הָעִיר וַיִּתְקַלְּסוּ־בוֺ וַיֹּאמְרוּ לוֺ עֲלֵה קֵרֵחַ עֲלֵה קֵרֵחַ,CBH
2 Kgs 2:24,וַיִּפֶן אַחֲרָיו וַיִּרְאֵם וַיְקַלְלֵם בְּשֵׁם יְהוָה וַתֵּצֶאנָה שְׁתַּיִם דֻּבִּים מִן־הַיַּעַר וַתְּבַקַּעְנָה מֵהֶם אַרְבָּעִים וּשְׁנֵי יְלָדִים,CBH
2 Kgs 2:25,וַיֵּלֶךְ מִשָּׁם אֶל־הַר הַכַּרְמֶל וּמִשָּׁם שָׁב שֹׁמְרוֺן,CBH
2 Kgs 3:1,וִיהוֺרָם בֶּן־אַחְאָב מָלַךְ עַל־יִשְׂרָאֵל בְּשֹׁמְרוֺן בִּשְׁנַת שְׁמֹנֶה עֶשְׂרֵה לִיהוֺשָׁפָט מֶלֶךְ יְהוּדָה וַיִּמְלֹךְ שְׁתֵּים־עֶשְׂרֵה שָׁנָה,CBH
2 Kgs 3:2,וַיַּעֲשֶׂה הָרַע בְּעֵינֵי יְהוָה רַק לֹא כְאָבִיו וּכְאִמּוֺ וַיָּסַר אֶת־מַצְּבַת הַבַּעַל אֲשֶׁר עָשָׂה אָבִיו,CBH
2 Kgs 3:3,רַק בְּחַטֹּאות יָרָבְעָם בֶּן־נְבָט אֲשֶׁר־הֶחֱטִיא אֶת־יִשְׂרָאֵל דָּבֵק לֹא־סָר מִמֶּנָּה,CBH
2 Kgs 3:4,וּמֵישַׁע מֶלֶךְ־מוֺאָב הָיָה נֹקֵד וְהֵשִׁיב לְמֶלֶךְ־יִשְׂרָאֵל מֵאָה־אֶלֶף כָּרִים וּמֵאָה אֶלֶף אֵילִים צָמֶר,CBH
2 Kgs 3:5,וַיְהִי כְּמוֺת אַחְאָב וַיִּפְשַׁע מֶלֶךְ־מוֺאָב בְּמֶלֶךְ יִשְׂרָאֵל,CBH
2 Kgs 3:6,וַיֵּצֵא הַמֶּלֶךְ יְהוֺרָם בַּיּוֺם הַהוּא מִשֹּׁמְרוֺן וַיִּפְקֹד אֶת־כָּל־יִשְׂרָאֵל,CBH
2 Kgs 3:7,וַיֵּלֶךְ וַיִּשְׁלַח אֶל־יְהוֺשָׁפָט מֶלֶךְ־יְהוּדָה לֵאמֹר מֶלֶךְ מוֺאָב פָּשַׁע בִּי הֲתֵלֵךְ אִתִּי אֶל־מוֺאָב לַמִּלְחָמָה וַיֹּאמֶר אֶעֱלֶה כָּמוֺנִי כָמוֺךָ כְּעַמִּי כְעַמֶּךָ כְּסוּסַי כְּסוּסֶיךָ,CBH
2 Kgs 3:8,וַיֹּאמֶר אֵי־זֶה הַדֶּרֶךְ נַעֲלֶה וַיֹּאמֶר דֶּרֶךְ מִדְבַּר אֱדוֺם,CBH
2 Kgs 3:9,וַיֵּלֶךְ מֶלֶךְ יִשְׂרָאֵל וּמֶלֶך־יְהוּדָה וּמֶלֶךְ אֱדוֺם וַיָּסֹבּוּ דֶּרֶךְ שִׁבְעַת יָמִים וְלֹא־הָיָה מַיִם לַמַּחֲנֶה וְלַבְּהֵמָה אֲשֶׁר בְּרַגְלֵיהֶם,CBH
2 Kgs 3:10,וַיֹּאמֶר מֶלֶךְ יִשְׂרָאֵל אֲהָהּ כִּי־קָרָא יְהוָה לִשְׁלֹשֶׁת הַמְּלָכִים הָאֵלֶּה לָתֵת אוֺתָם בְּיַד־מוֺאָב,CBH
2 Kgs 3:11,וַיֹּאמֶר יְהוֺשָׁפָט הַאֵין פֹּה נָבִיא לַיהוָה וְנִדְרְשָׁה אֶת־יְהוָה מֵאוֺתוֺ וַיַּעַן אֶחָד מֵעַבְדֵי מֶלֶךְ־יִשְׂרָאֵל וַיֹּאמֶר פֹּה אֱלִישָׁע בֶּן־שָׁפָט אֲשֶׁר־יָצַק מַיִם עַל־יְדֵי אֵלִיָּהוּ,CBH
2 Kgs 3:12,וַיֹּאמֶר יְהוֺשָׁפָט יֵשׁ אוֺתוֺ דְּבַר־יְהוָה וַיֵּרְדוּ אֵלָיו מֶלֶךְ יִשְׂרָאֵל וִיהוֺשָׁפָט וּמֶלֶךְ אֱדוֺם,CBH
2 Kgs 3:13,וַיֹּאמֶר אֱלִישָׁע אֶל־מֶלֶךְ יִשְׂרָאֵל מַה־לִּי וָלָךְ לֵךְ אֶל־נְבִיאֵי אָבִיךָ וְאֶל־נְבִיאֵי אִמֶּךָ וַיֹּאמֶר לוֺ מֶלֶךְ יִשְׂרָאֵל אַל כִּי־קָרָא יְהוָה לִשְׁלֹשֶׁת הַמְּלָכִים הָאֵלֶּה לָתֵת אוֺתָם בְּיַד־מוֺאָב,CBH
2 Kgs 3:14,וַיֹּאמֶר אֱלִישָׁע חַי־יְהוָה צְבָאוֺת אֲשֶׁר עָמַדְתִּי לְפָנָיו כִּי לוּלֵי פְּנֵי יְהוֺשָׁפָט מֶלֶךְ־יְהוּדָה אֲנִי נֹשֵׂא אִם־אַבִּיט אֵלֶיךָ וְאִם־אֶרְאֶךָּ,CBH
2 Kgs 3:15,וְעַתָּה קְחוּ־לִי מְנַגֵּן וְהָיָה כְּנַגֵּן הַמְנַגֵּן וַתְּהִי עָלָיו יַד־יְהוָה,CBH
2 Kgs 3:16,וַיֹּאמֶר כֹּה אָמַר יְהוָה עָשֹׂה הַנַּחַל הַזֶּה גֵּבִים גֵּבִים,CBH
2 Kgs 3:17,כִּי־כֹה אָמַר יְהוָה לֹא־תִרְאוּ רוּחַ וְלֹא־תִרְאוּ גֶשֶׁם וְהַנַּחַל הַהוּא יִמָּלֵא מָיִם וּשְׁתִיתֶם אַתֶּם וּמִקְנֵיכֶם וּבְהֶמְתְּכֶם,CBH
2 Kgs 3:18,וְנָקַל זֹאת בְּעֵינֵי יְהוָה וְנָתַן אֶת־מוֺאָב בְּיֶדְכֶם,CBH
2 Kgs 3:19,וְהִכִּיתֶם כָּל־עִיר מִבְצָר וְכָל־עִיר מִבְחוֺר וְכָל־עֵץ טוֺב תַּפִּילוּ וְכָל־מַעְיְנֵי־מַיִם תִּסְתֹּמוּ וְכֹל הַחֶלְקָה הַטּוֺבָה תַּכְאִבוּ בָּאֲבָנִים,CBH
2 Kgs 3:20,וַיְהִי בַבֹּקֶר כַּעֲלוֺת הַמִּנְחָה וְהִנֵּה־מַיִם בָּאִים מִדֶּרֶךְ אֱדוֺם וַתִּמָּלֵא הָאָרֶץ אֶת־הַמָּיִם,CBH
2 Kgs 3:21,וְכָל־מוֺאָב שָׁמְעוּ כִּי־עָלוּ הַמְּלָכִים לְהִלָּחֶם בָּם וַיִּצָּעֲקוּ מִכֹּל חֹגֵר חֲגֹרָה וָמַעְלָה וַיַּעַמְדוּ עַל־הַגְּבוּל,CBH
2 Kgs 3:22,וַיַּשְׁכִּימוּ בַבֹּקֶר וְהַשֶּׁמֶשׁ זָרְחָה עַל־הַמָּיִם וַיִּרְאוּ מוֺאָב מִנֶּגֶד אֶת־הַמַּיִם אֲדֻמִּים כַּדָּם,CBH
2 Kgs 3:23,וַיֹּאמְרוּ דָּם זֶה הָחֳרֵב נֶחֶרְבוּ הַמְּלָכִים וַיַּכּוּ אִישׁ אֶת־רֵעֵהוּ וְעַתָּה לַשָּׁלָל מוֺאָב,CBH
2 Kgs 3:24,וַיָּבֹאוּ אֶל־מַחֲנֵה יִשְׂרָאֵל וַיָּקֻמוּ יִשְׂרָאֵל וַיַּכּוּ אֶת־מוֺאָב וַיָּנֻסוּ מִפְּנֵיהֶם וַיַּכּוּ־בָהּ וְהַכּוֺת אֶת־מוֺאָב,CBH
2 Kgs 3:25,וְהֶעָרִים יַהֲרֹסוּ וְכָל־חֶלְקָה טוֺבָה יַשְׁלִיכוּ אִישׁ־אַבְנוֺ וּמִלְאוּהָ וְכָל־מַעְיַן־מַיִם יִסְתֹּמוּ וְכָל־עֵץ־טוֺב יַפִּילוּ עַד־הִשְׁאִיר אֲבָנֶיהָ בַּקִּיר חֲרָשֶׂת וַיָּסֹבּוּ הַקַּלָּעִים וַיַּכּוּהָ,CBH
2 Kgs 3:26,וַיַּרְא מֶלֶךְ מוֺאָב כִּי־חָזַק מִמֶּנּוּ הַמִּלְחָמָה וַיִּקַּח אוֺתוֺ שְׁבַע־מֵאוֺת אִישׁ שֹׁלֵף חֶרֶב לְהַבְקִיעַ אֶל־מֶלֶךְ אֱדוֺם וְלֹא יָכֹלוּ,CBH
2 Kgs 3:27,וַיִּקַּח אֶת־בְּנוֺ הַבְּכוֺר אֲשֶׁר־יִמְלֹךְ תַּחְתָּיו וַיַּעֲלֵהוּ עֹלָה עַל־הַחֹמָה וַיְהִי קֶצֶף־גָּדוֺל עַל־יִשְׂרָאֵל וַיִּסְעוּ מֵעָלָיו וַיָּשֻׁבוּ לָאָרֶץ,CBH
2 Kgs 4:1,וְאִשָּׁה אַחַת מִנְּשֵׁי בְנֵי־הַנְּבִיאִים צָעֲקָה אֶל־אֱלִישָׁע לֵאמֹר עַבְדְּךָ אִישִׁי מֵת וְאַתָּה יָדַעְתָּ כִּי עַבְדְּךָ הָיָה יָרֵא אֶת־יְהוָה וְהַנֹּשֶׁה בָּא לָקַחַת אֶת־שְׁנֵי יְלָדַי לוֺ לַעֲבָדִים,CBH
2 Kgs 4:2,וַיֹּאמֶר אֵלֶיהָ אֱלִישָׁע מָה אֶעֱשֶׂה־לָּךְ הַגִּידִי לִי מַה־יֶּשׁ־לָךְ בַּבָּיִת וַתֹּאמֶר אֵין לְשִׁפְחָתְךָ כֹל בַּבַּיִת כִּי אִם־אָסוּךְ שָׁמֶן,CBH
2 Kgs 4:3,וַיֹּאמֶר לְכִי שַׁאֲלִי־לָךְ כֵּלִים מִן־הַחוּץ מֵאֵת כָּל־ְכֵנָיִךְ כֵּלִים רֵקִים אַל־תַּמְעִיטִי,CBH
2 Kgs 4:4,וּבָאת וְסָגַרְתְּ הַדֶּלֶת בַּעֲדֵךְ וּבְעַד־בָּנַיִךְ וְיָצַקְתְּ עַל כָּל־הַכֵּלִים הָאֵלֶּה וְהַמָּלֵא תַּסִּיעִי,CBH
2 Kgs 4:5,וַתֵּלֶךְ מֵאִתּוֺ וַתִּסְגֹּר הַדֶּלֶת בַּעֲדָהּ וּבְעַד בָּנֶיהָ הֵם מַגִּשִׁים אֵלֶיהָ וְהִיא מוֺצָקֶת,CBH
2 Kgs 4:6,וַיְהִי כִּמְלֹאת הַכֵּלִים וַתֹּאמֶר אֶל־בְּנָהּ הַגִּישָׁה אֵלַי עוֺד כֶּלִי וַיֹּאמֶר אֵלֶיהָ אֵין עוֺד כֶּלִי וַיַּעֲמֹד הַשָּׁמֶן,CBH
2 Kgs 4:7,וַתָּבֹא וַתַּגֵּד לְאִישׁ הָאֱלֹהִים וַיֹּאמֶר לְכִי מִכְרִי אֶת־הַשֶּׁמֶן וְשַׁלְּמִי אֶת־נְִיֵךְ וְאַתְּ וּבָנַיִךְ תִחְיִי בַּנּוֺתָר,CBH
2 Kgs 4:8,וַיְהִי הַיּוֺם וַיַּעֲבֹר אֱלִישָׁע אֶל־שׁוּנֵם וְשָׁם אִשָּׁה גְדוֺלָה וַתַּחֲזֶק־בּוֺ לֶאֱכָל־לָחֶם וַיְהִי מִדֵּי עָבְרוֺ יָסֻר שָׁמָּה לֶאֱכָל־לָחֶם,CBH
2 Kgs 4:9,וַתֹּאמֶר אֶל־אִישָׁהּ הִנֵּה־נָא יָדַעְתִּי כִּי אִישׁ אֱלֹהִים קָדוֺשׁ הוּא עֹבֵר עָלֵינוּ תָּמִיד,CBH
2 Kgs 4:10,נַעֲשֶׂה־נָּא עֲלִיַּת־קִיר קְטַנָּה וְנָשִׂים לוֺ שָׁם מִטָּה וְשֻׁלְחָן וְכִסֵּא וּמְנוֺרָה וְהָיָה בְּבֹאוֺ אֵלֵינוּ יָסוּר שָׁמָּה,CBH
2 Kgs 4:11,וַיְהִי הַיּוֺם וַיָּבֹא שָׁמָּה וַיָּסַר אֶל־הָעֲלִיָּה וַיִּשְׁכַּב־שָׁמָּה,CBH
2 Kgs 4:12,וַיֹּאמֶר אֶל־גֵּחֲזִי נַעֲרוֺ קְרָא לַשּׁוּנַמִּית הַזֹּאת וַיִּקְרָא־לָהּ וַתַּעֲמֹד לְפָנָיו,CBH
2 Kgs 4:13,וַיֹּאמֶר לוֺ אֱמָר־נָא אֵלֶיהָ הִנֵּה חָרַדְתְּ אֵלֵינוּ אֶת־כָּל־הַחֲרָדָה הַזֹּאת מֶה לַעֲשׂוֺת לָךְ הֲיֵשׁ לְדַבֶּר־לָךְ אֶל־הַמֶּלֶךְ אוֺ אֶל־שַׂר הַצָּבָא וַתֹּאמֶר בְּתוֺךְ עַמִּי אָנֹכִי יֹשָׁבֶת,CBH
2 Kgs 4:14,וַיֹּאמֶר וּמֶה לַעֲשׂוֺת לָהּ וַיֹּאמֶר גֵּיחֲזִי אֲבָל בֵּן אֵין־לָהּ וְאִישָׁהּ זָקֵן,CBH
2 Kgs 4:15,וַיֹּאמֶר קְרָא־לָהּ וַיִּקְרָא־לָהּ וַתַּעֲמֹד בַּפָּתַח,CBH
2 Kgs 4:16,וַיֹּאמֶר לַמּוֺעֵד הַזֶּה כָּעֵת חַיָּה אַתְּ חֹבֶקֶת בֵּן וַתֹּאמֶר אַל־אֲדֹנִי אִישׁ הָאֱלֹהִים אַל־תְּכַזֵּב בְּשִׁפְחָתֶךָ,CBH
2 Kgs 4:17,וַתַּהַר הָאִשָּׁה וַתֵּלֶד בֵּן לַמּוֺעֵד הַזֶּה כָּעֵת חַיָּה אֲשֶׁר־דִּבֶּר אֵלֶיהָ אֱלִישָׁע,CBH
2 Kgs 4:18,וַיִּגְדַּל הַיָּלֶד וַיְהִי הַיּוֺם וַיֵּצֵא אֶל־אָבִיו אֶל־הַקֹּצְרִים,CBH
2 Kgs 4:19,וַיֹּאמֶר אֶל־אָבִיו רֹאשִׁי רֹאשִׁי וַיֹּאמֶר אֶל־הַנַּעַר שָׂאֵהוּ אֶל־אִמּוֺ,CBH
2 Kgs 4:20,וַיִּשָּׂאֵהוּ וַיְבִיאֵהוּ אֶל־אִמּוֺ וַיֵּשֶׁב עַל־בִּרְכֶּיהָ עַד־הַצָּהֳרַיִם וַיָּמֹת,CBH
2 Kgs 4:21,וַתַּעַל וַתַּשְׁכִּבֵהוּ עַל־מִטַּת אִישׁ הָאֱלֹהִים וַתִּסְגֹּר בַּעֲדוֺ וַתֵּצֵא,CBH
2 Kgs 4:22,וַתִּקְרָא אֶל־אִישָׁהּ וַתֹּאמֶר שִׁלְחָה נָא לִי אֶחָד מִן־הַנְּעָרִים וְאַחַת הָאֲתֹנוֺת וְאָרוּצָה עַד־אִישׁ הָאֱלֹהִים וְאָשׁוּבָה,CBH
2 Kgs 4:23,וַיֹּאמֶר מַדּוּעַ אַתְּ הֹלֶכֶת אֵלָיו הַיּוֺם לֹא־חֹדֶשׁ וְלֹא שַׁבָּת וַתֹּאמֶר שָׁלוֺם,CBH
2 Kgs 4:24,וַתַּחֲבֹשׁ הָאָתוֺן וַתֹּאמֶר אֶל־נַעֲרָהּ נְהַג וָלֵךְ אַל־תַּעֲצָר־לִי לִרְכֹּב כִּי אִם־אָמַרְתִּי לָךְ,CBH
2 Kgs 4:25,וַתֵּלֶךְ וַתָּבוֺא אֶל־אִישׁ הָאֱלֹהִים אֶל־הַר הַכַּרְמֶל וַיְהִי כִּרְאוֺת אִישׁ־הָאֱלֹהִים אֹתָהּ מִנֶּגֶד וַיֹּאמֶר אֶל־גֵּיחֲזִי נַעֲרוֺ הִנֵּה הַשּׁוּנַמִּית הַלָּז,CBH
2 Kgs 4:26,עַתָּה רוּץ־נָא לִקְרָאתָהּ וֶאֱמָר־לָהּ הֲשָׁלוֺם לָךְ הֲשָׁלוֺם לְאִישֵׁךְ הֲשָׁלוֺם לַיָּלֶד וַתֹּאמֶר שָׁלוֺם,CBH
2 Kgs 4:27,וַתָּבֹא אֶל־אִישׁ הָאֱלֹהִים אֶל־הָהָר וַתַּחֲזֵק בְּרַגְלָיו וַיִּגַּשׁ גֵּיחֲזִי לְהָדְפָהּ וַיֹּאמֶר אִישׁ הָאֱלֹהִים הַרְפֵּה־לָהּ כִּי־נַפְשָׁהּ מָרָה־לָהּ וַיהוָה הֶעְלִים מִמֶּנִּי וְלֹא הִגִּיד לִי,CBH
2 Kgs 4:28,וַתֹּאמֶר הֲשָׁאַלְתִּי בֵן מֵאֵת אֲדֹנִי הֲלֹא אָמַרְתִּי לֹא תַשְׁלֶה אֹתִי,CBH
2 Kgs 4:29,וַיֹּאמֶר לְגֵיחֲזִי חֲגֹר מָתְנֶיךָ וְקַח מִשְׁעַנְתִּי בְיָדְךָ וָלֵךְ כִּי־תִמְצָא אִישׁ לֹא תְבָרְכֶנּוּ וְכִי־יְבָרֶכְךָ אִישׁ לֹא תַעֲנֶנּוּ וְשַׂמְתָּ מִשְׁעַנְתִּי עַל־פְּנֵי הַנָּעַר,CBH
2 Kgs 4:30,וַתֹּאמֶר אֵם הַנַּעַר חַי־יְהוָה וְחֵי־נַפְשְׁךָ אִם־אֶעֶזְבֶךָּ וַיָּקָם וַיֵּלֶךְ אַחֲרֶיהָ,CBH
2 Kgs 4:31,וְגֵחֲזִי עָבַר לִפְנֵיהֶם וַיָּשֶׂם אֶת־הַמִּשְׁעֶנֶת עַל־פְּנֵי הַנַּעַר וְאֵין קוֺל וְאֵין קָשֶׁב וַיָּשָׁב לִקְרָאתוֺ וַיַּגֶּד־לוֺ לֵאמֹר לֹא הֵקִיץ הַנָּעַר,CBH
2 Kgs 4:32,וַיָּבֹא אֱלִישָׁע הַבָּיְתָה וְהִנֵּה הַנַּעַר מֵת מֻשְׁכָּב עַל־מִטָּתוֺ,CBH
2 Kgs 4:33,וַיָּבֹא וַיִּסְגֹּר הַדֶּלֶת בְּעַד שְׁנֵיהֶם וַיִּתְפַּלֵּל אֶל־יְהוָה,CBH
2 Kgs 4:34,וַיַּעַל וַיִּשְׁכַּב עַל־הַיֶּלֶד וַיָּשֶׂם פִּיו עַל־פִּיו וְעֵינָיו עַל־עֵינָיו וְכַפָּיו עַל־כַּפָּיו וַיִּגְהַר עָלָיו וַיָּחָם בְּשַׂר הַיָּלֶד,CBH
2 Kgs 4:35,וַיָּשָׁב וַיֵּלֶךְ בַּבַּיִת אַחַת הֵנָּה וְאַחַת הֵנָּה וַיַּעַל וַיִּגְהַר עָלָיו וַיְזוֺרֵר הַנַּעַר עַד־שֶׁבַע פְּעָמִים וַיִּפְקַח הַנַּעַר אֶת־עֵינָיו,CBH
2 Kgs 4:36,וַיִּקְרָא אֶל־גֵּיחֲזִי וַיֹּאמֶר קְרָא אֶל־הַשֻּׁנַמִּית הַזֹּאת וַיִּקְרָאֶהָ וַתָּבוֺא אֵלָיו וַיֹּאמֶר שְׂאִי בְנֵךְ,CBH
2 Kgs 4:37,וַתָּבֹא וַתִּפֹּל עַל־רַגְלָיו וַתִּשְׁתַּחוּ אָרְצָה וַתִּשָּׂא אֶת־בְּנָהּ וַתֵּצֵא,CBH
2 Kgs 4:38,וֶאֱלִישָׁע שָׁב הַגִּלְגָּלָה וְהָרָעָב בָּאָרֶץ וּבְנֵי הַנְּבִיאִים יֹשְׁבִים לְפָנָיו וַיֹּאמֶר לְנַעֲרוֺ שְׁפֹת הַסִּיר הַגְּדוֺלָה וּבַשֵּׁל נָזִיד לִבְנֵי הַנְּבִיאִים,CBH
2 Kgs 4:39,וַיֵּצֵא אֶחָד אֶל־הַשָּׂדֶה לְלַקֵּט אֹרֹת וַיִּמְצָא גֶּפֶן שָׂדֶה וַיְלַקֵּט מִמֶּנּוּ פַּקֻּעֹת שָׂדֶה מְלֹא בִגְדוֺ וַיָּבֹא וַיְפַלַּח אֶל־סִיר הַנָּזִיד כִּי־לֹא יָדָעוּ,CBH
2 Kgs 4:40,וַיִּצְקוּ לַאֲנָשִׁים לֶאֱכוֺל וַיְהִי כְּאָכְלָם מֵהַנָּזִיד וְהֵמָּה צָעָקוּ וַיֹּאמְרוּ מָוֶת בַּסִּיר אִישׁ הָאֱלֹהִים וְלֹא יָכְלוּ לֶאֱכֹל,CBH
2 Kgs 4:41,וַיֹּאמֶר וּקְחוּ־קֶמַח וַיַּשְׁלֵךְ אֶל־הַסִּיר וַיֹּאמֶר צַק לָעָם וְיֹאכֵלוּ וְלֹא הָיָה דָּבָר רָע בַּסִּיר,CBH
2 Kgs 4:42,וְאִישׁ בָּא מִבַּעַל שָׁלִשָׁה וַיָּבֵא לְאִישׁ הָאֱלֹהִים לֶחֶם בִּכּוּרִים עֶשְׂרִים־לֶחֶם שְׂעֹרִים וְכַרְמֶל בְּצִקְלֹנוֺ וַיֹּאמֶר תֵּן לָעָם וְיֹאכֵלוּ,CBH
2 Kgs 4:43,וַיֹּאמֶר מְשָׁרְתוֺ מָה אֶתֵּן זֶה לִפְנֵי מֵאָה אִישׁ וַיֹּאמֶר תֵּן לָעָם וְיֹאכֵלוּ כִּי כֹה אָמַר יְהוָה אָכֹל וְהוֺתֵר,CBH
2 Kgs 4:44,וַיִּתֵּן לִפְנֵיהֶם וַיֹּאכְלוּ וַיּוֺתִרוּ כִּדְבַר יְהוָה,CBH
2 Kgs 5:1,וְנַעֲמָן שַׂר־צְבָא מֶלֶךְ־אֲרָם הָיָה אִישׁ גָּדוֺל לִפְנֵי אֲדֹנָיו וּנְשֻׂא פָנִים כִּי־בוֺ נָתַן־יְהוָה תְּשׁוּעָה לַאֲרָם וְהָאִישׁ הָיָה גִּבּוֺר חַיִל מְצֹרָע,CBH
2 Kgs 5:2,וַאֲרָם יָצְאוּ גְדוּדִים וַיִּשְׁבּוּ מֵאֶרֶץ יִשְׂרָאֵל נַעֲרָה קְטַנָּה וַתְּהִי לִפְנֵי אֵשֶׁת נַעֲמָן,CBH
2 Kgs 5:3,וַתֹּאמֶר אֶל־גְּבִרְתָּהּ אַחֲלֵי אֲדֹנִי לִפְנֵי הַנָּבִיא אֲשֶׁר בְּשֹׁמְרוֺן אָז יֶאֱסֹף אֹתוֺ מִצָּרַעְתּוֺ,CBH
2 Kgs 5:4,וַיָּבֹא וַיַּגֵּד לַאדֹנָיו לֵאמֹר כָּזֹאת וְכָזֹאת דִּבְּרָה הַנַּעֲרָה אֲשֶׁר מֵאֶרֶץ יִשְׂרָאֵל,CBH
2 Kgs 5:5,וַיֹּאמֶר מֶלֶךְ־אֲרָם לֶךְ־בֹּא וְאֶשְׁלְחָה סֵפֶר אֶל־מֶלֶךְ יִשְׂרָאֵל וַיֵּלֶךְ וַיִּקַּח בְּיָדוֺ עֶשֶׂר כִּכְּרֵי־כֶסֶף וְשֵׁשֶׁת אֲלָפִים זָהָב וְעֶשֶׂר חֲלִיפוֺת בְּגָדִים,CBH
2 Kgs 5:6,וַיָּבֵא הַסֵּפֶר אֶל־מֶלֶךְ יִשְׂרָאֵל לֵאמֹר וְעַתָּה כְּבוֺא הַסֵּפֶר הַזֶּה אֵלֶיךָ הִנֵּה שָׁלַחְתִּי אֵלֶיךָ אֶת־נַעֲמָן עַבְדִּי וַאֲסַפְתּוֺ מִצָּרַעְתּוֺ,CBH
2 Kgs 5:7,וַיְהִי כִּקְרֹא מֶלֶךְ־יִשְׂרָאֵל אֶת־הַסֵּפֶר וַיִּקְרַע בְּגָדָיו וַיֹּאמֶר הַאֱלֹהִים אָנִי לְהָמִית וּלְהַחֲיוֺת כִּי־זֶה שֹׁלֵחַ אֵלַי לֶאֱסֹף אִישׁ מִצָּרַעְתּוֺ כִּי אַךְ־דְּעוּ־נָא וּרְאוּ כִּי־מִתְאַנֶּה הוּא לִי,CBH
2 Kgs 5:8,וַיְהִי כִּשְׁמֹעַ אֱלִישָׁע אִישׁ־הָאֱלֹהִים כִּי־קָרַע מֶלֶךְ־יִשְׂרָאֵל אֶת־בְּגָדָיו וַיִּשְׁלַח אֶל־הַמֶּלֶךְ לֵאמֹר לָמָּה קָרַעְתָּ בְּגָדֶיךָ יָבֹא־נָא אֵלַי וְיֵדַע כִּי יֵשׁ נָבִיא בְּיִשְׂרָאֵל,CBH
2 Kgs 5:9,וַיָּבֹא נַעֲמָן בְּסוּסָיו וּבְרִכְבּוֺ וַיַּעֲמֹד פֶּתַח־הַבַּיִת לֶאֱלִישָׁע,CBH
2 Kgs 5:10,וַיִּשְׁלַח אֵלָיו אֱלִישָׁע מַלְאָךְ לֵאמֹר הָלוֺךְ וְרָחַצְתָּ שֶׁבַע־פְּעָמִים בַּיַּרְדֵּן וְיָשֹׁב בְּשָׂרְךָ לְךָ וּטְהָר,CBH
2 Kgs 5:11,וַיִּקְצֹף נַעֲמָן וַיֵּלַךְ וַיֹּאמֶר הִנֵּה אָמַרְתִּי אֵלַי יֵצֵא יָצוֺא וְעָמַד וְקָרָא בְּשֵׁם־יְהוָה אֱלֹהָיו וְהֵנִיף יָדוֺ אֶל־הַמָּקוֺם וְאָסַף הַמְּצֹרָע,CBH
2 Kgs 5:12,הֲלֹא טוֺב אֲמָנָה וּפַרְפַּר נַהֲרוֺת דַּמֶּשֶׂק מִכֹּל מֵימֵי יִשְׂרָאֵל הֲלֹא־אֶרְחַץ בָּהֶם וְטָהָרְתִּי וַיִּפֶן וַיֵּלֶךְ בְּחֵמָה,CBH
2 Kgs 5:13,וַיִּגְּשׁוּ עֲבָדָיו וַיְדַבְּרוּ אֵלָיו וַיֹּאמְרוּ אָבִי דָּבָר גָּדוֺל הַנָּבִיא דִּבֶּר אֵלֶיךָ הֲלוֺא תַעֲשֶׂה וְאַף כִּי־אָמַר אֵלֶיךָ רְחַץ וּטְהָר,CBH
2 Kgs 5:14,וַיֵּרֶד וַיִּטְבֹּל בַּיַּרְדֵּן שֶׁבַע פְּעָמִים כִּדְבַר אִישׁ הָאֱלֹהִים וַיָּשָׁב בְּשָׂרוֺ כִּבְשַׂר נַעַר קָטֹן וַיִּטְהָר,CBH
2 Kgs 5:15,וַיָּשָׁב אֶל־אִישׁ הָאֱלֹהִים הוּא וְכָל־מַחֲנֵהוּ וַיָּבֹא וַיַּעֲמֹד לְפָנָיו וַיֹּאמֶר הִנֵּה־נָא יָדַעְתִּי כִּי אֵין אֱלֹהִים בְּכָל־הָאָרֶץ כִּי אִם־בְּיִשְׂרָאֵל וְעַתָּה קַח־נָא בְרָכָה מֵאֵת עַבְדֶּךָ,CBH
2 Kgs 5:16,וַיֹּאמֶר חַי־יְהוָה אֲשֶׁר־עָמַדְתִּי לְפָנָיו אִם־אֶקָּח וַיִּפְצַר־בּוֺ לָקַחַת וַיְמָאֵן,CBH
2 Kgs 5:17,וַיֹּאמֶר נַעֲמָן וָלֹא יֻתַּן־נָא לְעַבְדְּךָ מַשָּׂא צֶמֶד־פְּרָדִים אֲדָמָה כִּי לוֺא־יַעֲשֶׂה עוֺד עַבְדְּךָ עֹלָה וָזֶבַח לֵאלֹהִים אֲחֵרִים כִּי אִם־לַיהוָה,CBH
2 Kgs 5:18,לַדָּבָר הַזֶּה יִסְלַח יְהוָה לְעַבְדֶּךָ בְּבוֺא אֲדֹנִי בֵית־רִמּוֺן לְהִשְׁתַּחֲוֹת שָׁמָּה וְהוּא נִשְׁעָן עַל־יָדִי וְהִשְׁתַּחֲוֵיתִי בֵּית רִמֹּן בְּהִשְׁתַּחֲוָיָתִי בֵּית רִמֹּן יִסְלַח יְהוָה לְעַבְדְּךָ בַּדָּבָר הַזֶּה,CBH
2 Kgs 5:19,וַיֹּאמֶר לוֺ לֵךְ לְשָׁלוֺם וַיֵּלֶךְ מֵאִתּוֺ כִּבְרַת־אָרֶץ,CBH
2 Kgs 5:20,וַיֹּאמֶר גֵּיחֲזִי נַעַר אֱלִישָׁע אִישׁ־הָאֱלֹהִים הִנֵּה חָשַׂךְ אֲדֹנִי אֶת־נַעֲמָן הָאֲרַמִּי הַזֶּה מִקַּחַת מִיָּדוֺ אֵת אֲשֶׁר־הֵבִיא חַי־יְהוָה כִּי־אִם־רַצְתִּי אַחֲרָיו וְלָקַחְתִּי מֵאִתּוֺ מְאוּמָה,CBH
2 Kgs 5:21,וַיִּרְדֹּף גֵּיחֲזִי אַחֲרֵי נַעֲמָן וַיִּרְאֶה נַעֲמָן רָץ אַחֲרָיו וַיִּפֹּל מֵעַל הַמֶּרְכָּבָה לִקְרָאתוֺ וַיֹּאמֶר הֲשָׁלוֺם,CBH
2 Kgs 5:22,וַיֹּאמֶר שָׁלוֺם אֲדֹנִי שְׁלָחַנִי לֵאמֹר הִנֵּה עַתָּה זֶה בָּאוּ אֵלַי שְׁנֵי־נְעָרִים מֵהַר אֶפְרַיִם מִבְּנֵי הַנְּבִיאִים תְּנָה־נָּא לָהֶם כִּכַּר־כֶּסֶף וּשְׁתֵּי חֲלִפוֺת בְּגָדִים,CBH
2 Kgs 5:23,וַיֹּאמֶר נַעֲמָן הוֺאֵל קַח כִּכָּרָיִם וַיִּפְרָץ־בּוֺ וַיָּצַר כִּכְּרַיִם כֶּסֶף בִּשְׁנֵי חֲרִטִים וּשְׁתֵּי חֲלִפוֺת בְּגָדִים וַיִּתֵּן אֶל־שְׁנֵי נְעָרָיו וַיִּשְׂאוּ לְפָנָיו,CBH
2 Kgs 5:24,וַיָּבֹא אֶל־הָעֹפֶל וַיִּקַּח מִיָּדָם וַיִּפְקֹד בַּבָּיִת וַיְשַׁלַּח אֶת־הָאֲנָשִׁים וַיֵּלֵכוּ,CBH
2 Kgs 5:25,וְהוּא־בָא וַיַּעֲמֹד אֶל־אֲדֹנָיו וַיֹּאמֶר אֵלָיו אֱלִישָׁע מֵאַיִן גֵּחֲזִי וַיֹּאמֶר לֹא־הָלַךְ עַבְדְּךָ אָנֶה וָאָנָה,CBH
2 Kgs 5:26,וַיֹּאמֶר אֵלָיו לֹא־לִבִּי הָלַךְ כַּאֲשֶׁר הָפַךְ־אִישׁ מֵעַל מֶרְכַּבְתּוֺ לִקְרָאתֶךָ הַעֵת לָקַחַת אֶת־הַכֶּסֶף וְלָקַחַת בְּגָדִים וְזֵיתִים וּכְרָמִים וְצֹאן וּבָקָר וַעֲבָדִים וּשְׁפָחוֺת,CBH
2 Kgs 5:27,וְצָרַעַת נַעֲמָן תִּדְבַּק־בְּךָ וּבְזַרְעֲךָ לְעוֺלָם וַיֵּצֵא מִלְּפָנָיו מְצֹרָע כַּשָּׁלֶג,CBH
2 Kgs 6:1,וַיֹּאמְרוּ בְנֵי־הַנְּבִיאִים אֶל־אֱלִישָׁע הִנֵּה־נָא הַמָּקוֺם אֲשֶׁר אֲנַחְנוּ יֹשְׁבִים שָׁם לְפָנֶיךָ צַר מִמֶּנּוּ,CBH
2 Kgs 6:2,נֵלְכָה־נָּא עַד־הַיַּרְדֵּן וְנִקְחָה מִשָּׁם אִישׁ קוֺרָה אֶחָת וְנַעֲשֶׂה־לָּנוּ שָׁם מָקוֺם לָשֶׁבֶת שָׁם וַיֹּאמֶר לֵכוּ,CBH
2 Kgs 6:3,וַיֹּאמֶר הָאֶחָד הוֺאֶל נָא וְלֵךְ אֶת־עֲבָדֶיךָ וַיֹּאמֶר אֲנִי אֵלֵךְ,CBH
2 Kgs 6:4,וַיֵּלֶךְ אִתָּם וַיָּבֹאוּ הַיַּרְדֵּנָה וַיִּגְזְרוּ הָעֵצִים,CBH
2 Kgs 6:5,וַיְהִי הָאֶחָד מַפִּיל הַקּוֺרָה וְאֶת־הַבַּרְזֶל נָפַל אֶל־הַמָּיִם וַיִּצְעַק וַיֹּאמֶר אֲהָהּ אֲדֹנִי וְהוּא שָׁאוּל,CBH
2 Kgs 6:6,וַיֹּאמֶר אִישׁ־הָאֱלֹהִים אָנָה נָפָל וַיַּרְאֵהוּ אֶת־הַמָּקוֺם וַיִּקְצָב־עֵץ וַיַּשְׁלֶךְ־שָׁמָּה וַיָּצֶף הַבַּרְזֶל,CBH
2 Kgs 6:7,וַיֹּאמֶר הָרֶם לָךְ וַיִּשְׁלַח יָדוֺ וַיִּקָּחֵהוּ,CBH
2 Kgs 6:8,וּמֶלֶךְ אֲרָם הָיָה נִלְחָם בְּיִשְׂרָאֵל וַיִּוָּעַץ אֶל־עֲבָדָיו לֵאמֹר אֶל־מְקוֺם פְּלֹנִי אַלְמֹנִי תַּחֲנֹתִי,CBH
2 Kgs 6:9,וַיִּשְׁלַח אִישׁ הָאֱלֹהִים אֶל־מֶלֶךְ יִשְׂרָאֵל לֵאמֹר הִשָּׁמֶר מֵעֲבֹר הַמָּקוֺם הַזֶּה כִּי־שָׁם אֲרָם נְחִתִּים,CBH
2 Kgs 6:10,וַיִּשְׁלַח מֶלֶךְ יִשְׂרָאֵל אֶל־הַמָּקוֺם אֲשֶׁר אָמַר־לוֺ אִישׁ־הָאֱלֹהִים וְהִזְהִירוֺ וְנִשְׁמַר שָׁם לֹא אַחַת וְלֹא שְׁתָּיִם,CBH
2 Kgs 6:11,וַיִּסָּעֵר לֵב מֶלֶךְ־אֲרָם עַל־הַדָּבָר הַזֶּה וַיִּקְרָא אֶל־עֲבָדָיו וַיֹּאמֶר אֲלֵיהֶם הֲלוֺא תַּגִּידוּ לִי מִי מִשֶּׁלָּנוּ אֶל־מֶלֶךְ יִשְׂרָאֵל,CBH
2 Kgs 6:12,וַיֹּאמֶר אַחַד מֵעֲבָדָיו לוֺא אֲדֹנִי הַמֶּלֶךְ כִּי־אֱלִישָׁע הַנָּבִיא אֲשֶׁר בְּיִשְׂרָאֵל יַגִּיד לְמֶלֶךְ יִשְׂרָאֵל אֶת־הַדְּבָרִים אֲשֶׁר תְּדַבֵּר בַּחֲדַר מִשְׁכָּבֶךָ,CBH
2 Kgs 6:13,וַיֹּאמֶר לְכוּ וּרְאוּ אֵיכֹה הוּא וְאֶשְׁלַח וְאֶקָּחֵהוּ וַיֻּגַּד־לוֺ לֵאמֹר הִנֵּה בְדֹתָן,CBH
2 Kgs 6:14,וַיִּשְׁלַח־שָׁמָּה סוּסִים וְרֶכֶב וְחַיִל כָּבֵד וַיָּבֹאוּ לַיְלָה וַיַּקִּפוּ עַל־הָעִיר,CBH
2 Kgs 6:15,וַיַּשְׁכֵּם מְשָׁרֵת אִישׁ הָאֱלֹהִים לָקוּם וַיֵּצֵא וְהִנֵּה־חַיִל סוֺבֵב אֶת־הָעִיר וְסוּס וָרָכֶב וַיֹּאמֶר נַעֲרוֺ אֵלָיו אֲהָהּ אֲדֹנִי אֵיכָה נַעֲשֶׂה,CBH
2 Kgs 6:16,וַיֹּאמֶר אַל־תִּירָא כִּי רַבִּים אֲשֶׁר אִתָּנוּ מֵאֲשֶׁר אוֺתָם,CBH
2 Kgs 6:17,וַיִּתְפַּלֵּל אֱלִישָׁע וַיֹּאמַר יְהוָה פְּקַח־נָא אֶת־עֵינָיו וְיִרְאֶה וַיִּפְקַח יְהוָה אֶת־עֵינֵי הַנַּעַר וַיַּרְא וְהִנֵּה הָהָר מָלֵא סוּסִים וְרֶכֶב אֵשׁ סְבִיבֹת אֱלִישָׁע,CBH
2 Kgs 6:18,וַיֵּרְדוּ אֵלָיו וַיִּתְפַּלֵּל אֱלִישָׁע אֶל־יְהוָה וַיֹּאמַר הַךְ־נָא אֶת־הַגּוֺי־הַזֶּה בַּסַּנְוֵרִים וַיַּכֵּם בַּסַּנְוֵרִים כִּדְבַר אֱלִישָׁע,CBH
2 Kgs 6:19,וַיֹּאמֶר אֲלֵהֶם אֱלִישָׁע לֹא זֶה הַדֶּרֶךְ וְלֹא זֹה הָעִיר לְכוּ אַחֲרַי וְאוֺלִיכָה אֶתְכֶם אֶל־הָאִישׁ אֲשֶׁר תְּבַקֵּשׁוּן וַיֹּלֶךְ אוֺתָם שֹׁמְרוֺנָה,CBH
2 Kgs 6:20,וַיְהִי כְּבֹאָם שֹׁמְרוֺן וַיֹּאמֶר אֱלִישָׁע יְהוָה פְּקַח אֶת־עֵינֵי־אֵלֶּה וְיִרְאוּ וַיִּפְקַח יְהוָה אֶת־עֵינֵיהֶם וַיִּרְאוּ וְהִנֵּה בְּתוֺךְ שֹׁמְרוֺן,CBH
2 Kgs 6:21,וַיֹּאמֶר מֶלֶךְ־יִשְׂרָאֵל אֶל־אֱלִישָׁע כִּרְאֹתוֺ אוֺתָם הַאַכֶּה אַכֶּה אָבִי,CBH
2 Kgs 6:22,וַיֹּאמֶר לֹא תַכֶּה הַאֲשֶׁר שָׁבִיתָ בְּחַרְבְּךָ וּבְקַשְׁתְּךָ אַתָּה מַכֶּה שִׂים לֶחֶם וָמַיִם לִפְנֵיהֶם וְיֹאכְלוּ וְיִשְׁתּוּ וְיֵלְכוּ אֶל־אֲדֹנֵיהֶם,CBH
2 Kgs 6:23,וַיִּכְרֶה לָהֶם כֵּרָה גְדוֺלָה וַיֹּאכְלוּ וַיִּשְׁתּוּ וַיְשַׁלְּחֵם וַיֵּלְכוּ אֶל־אֲדֹנֵיהֶם וְלֹא־יָסְפוּ עוֺד גְּדוּדֵי אֲרָם לָבוֺא בְּאֶרֶץ יִשְׂרָאֵל,CBH
2 Kgs 6:24,וַיְהִי אַחֲרֵי־כֵן וַיִּקְבֹּץ בֶּן־הֲדַד מֶלֶךְ־אֲרָם אֶת־כָּל־מַחֲנֵהוּ וַיַּעַל וַיָּצַר עַל־שֹׁמְרוֺן,CBH
2 Kgs 6:25,וַיְהִי רָעָב גָּדוֺל בְּשֹׁמְרוֺן וְהִנֵּה צָרִים עָלֶיהָ עַד הֱיוֺת רֹאשׁ־חֲמוֺר בִּשְׁמֹנִים כֶּסֶף וְרֹבַע הַקַּב דִּבְיוֺנִים בַּחֲמִשָּׁה־כָסֶף,CBH
2 Kgs 6:26,וַיְהִי מֶלֶךְ יִשְׂרָאֵל עֹבֵר עַל־הַחֹמָה וְאִשָּׁה צָעֲקָה אֵלָיו לֵאמֹר הוֺשִׁיעָה אֲדֹנִי הַמֶּלֶךְ,CBH
2 Kgs 6:27,וַיֹּאמֶר אַל־יוֺשִׁעֵךְ יְהוָה מֵאַיִן אוֺשִׁיעֵךְ הֲמִן־הַגֹּרֶן אוֺ מִן־הַיָּקֶב,CBH
2 Kgs 6:28,וַיֹּאמֶר־לָהּ הַמֶּלֶךְ מַה־לָּךְ וַתֹּאמֶר הָאִשָּׁה הַזֹּאת אָמְרָה אֵלַי תְּנִי אֶת־בְּנֵךְ וְנֹאכְלֶנּוּ הַיּוֺם וְאֶת־בְּנִי נֹאכַל מָחָר,CBH
2 Kgs 6:29,וַנְּבַשֵּׁל אֶת־בְּנִי וַנֹּאכְלֵהוּ וָאֹמַר אֵלֶיהָ בַּיּוֺם הָאַחֵר תְּנִי אֶת־בְּנֵךְ וְנֹאכְלֶנּוּ וַתַּחְבִּא אֶת־בְּנָהּ,CBH
2 Kgs 6:30,וַיְהִי כִשְׁמֹעַ הַמֶּלֶךְ אֶת־דִּבְרֵי הָאִשָּׁה וַיִּקְרַע אֶת־בְּגָדָיו וְהוּא עֹבֵר עַל־הַחֹמָה וַיַּרְא הָעָם וְהִנֵּה הַשַּׂק עַל־בְּשָׂרוֺ מִבָּיִת,CBH
2 Kgs 6:31,וַיֹּאמֶר כֹּה־יַעֲשֶׂה־לִּי אֱלֹהִים וְכֹה יוֺסִף אִם־יַעֲמֹד רֹאשׁ אֱלִישָׁע בֶּן־שָׁפָט עָלָיו הַיּוֺם,CBH
2 Kgs 6:32,וֶאֱלִישָׁע יֹשֵׁב בְּבֵיתוֺ וְהַזְּקֵנִים יֹשְׁבִים אִתּוֺ וַיִּשְׁלַח אִישׁ מִלְּפָנָיו בְּטֶרֶם יָבֹא הַמַּלְאָךְ אֵלָיו וְהוּא אָמַר אֶל־הַזְּקֵנִים הַרְּאִיתֶם כִּי־שָׁלַח בֶּן־הַמְרַצֵּחַ הַזֶּה לְהָסִיר אֶת־רֹאשִׁי רְאוּ כְּבֹא הַמַּלְאָךְ סִגְרוּ הַדֶּלֶת וּלְחַצְתֶּם אֹתוֺ בַּדֶּלֶת הֲלוֺא קוֺל רַגְלֵי אֲדֹנָיו אַחֲרָיו,CBH
2 Kgs 6:33,עוֺדֶנּוּ מְדַבֵּר עִמָּם וְהִנֵּה הַמַּלְאָךְ יֹרֵד אֵלָיו וַיֹּאמֶר הִנֵּה־זֹאת הָרָעָה מֵאֵת יְהוָה מָה־אוֺחִיל לַיהוָה עוֺד,CBH
2 Kgs 7:1,וַיֹּאמֶר אֱלִישָׁע שִׁמְעוּ דְּבַר־יְהוָה כֹּה אָמַר יְהוָה כָּעֵת מָחָר סְאָה־סֹלֶת בְּשֶׁקֶל וְסָאתַיִם שְׂעֹרִים בְּשֶׁקֶל בְּשַׁעַר שֹׁמְרוֺן,CBH
2 Kgs 7:2,וַיַּעַן הַשָּׁלִישׁ אֲשֶׁר־לַמֶּלֶךְ נִשְׁעָן עַל־יָדוֺ אֶת־אִישׁ הָאֱלֹהִים וַיֹּאמַר הִנֵּה יְהוָה עֹשֶׂה אֲרֻבּוֺת בַּשָּׁמַיִם הֲיִהְיֶה הַדָּבָר הַזֶּה וַיֹּאמֶר הִנְּכָה רֹאֶה בְּעֵינֶיךָ וּמִשָּׁם לֹא תֹאכֵל,CBH
2 Kgs 7:3,וְאַרְבָּעָה אֲנָשִׁים הָיוּ מְצֹרָעִים פֶּתַח הַשָּׁעַר וַיֹּאמְרוּ אִישׁ אֶל־רֵעֵהוּ מָה אֲנַחְנוּ יֹשְׁבִים פֹּה עַד־מָתְנוּ,CBH
2 Kgs 7:4,אִם־אָמַרְנוּ נָבוֺא הָעִיר וְהָרָעָב בָּעִיר וָמַתְנוּ שָׁם וְאִם־יָשַׁבְנוּ פֹה וָמָתְנוּ וְעַתָּה לְכוּ וְנִפְּלָה אֶל־מַחֲנֵה אֲרָם אִם־יְחַיֻּנוּ נִחְיֶה וְאִם־יְמִיתֻנוּ וָמָתְנוּ,CBH
2 Kgs 7:5,וַיָּקוּמוּ בַנֶּשֶׁף לָבוֺא אֶל־מַחֲנֵה אֲרָם וַיָּבֹאוּ עַד־קְצֵה מַחֲנֵה אֲרָם וְהִנֵּה אֵין־שָׁם אִישׁ,CBH
2 Kgs 7:6,וַאדֹנָי הִשְׁמִיעַ אֶת־מַחֲנֵה אֲרָם קוֺל רֶכֶב קוֺל סוּס קוֺל חַיִל גָּדוֺל וַיֹּאמְרוּ אִישׁ אֶל־אָחִיו הִנֵּה שָׂכַר־עָלֵינוּ מֶלֶךְ יִשְׂרָאֵל אֶת־מַלְכֵי הַחִתִּים וְאֶת־מַלְכֵי מִצְרַיִם לָבוֺא עָלֵינוּ,CBH
2 Kgs 7:7,וַיָּקוּמוּ וַיָּנוּסוּ בַנֶּשֶׁף וַיַּעַזְבוּ אֶת־אָהֳלֵיהֶם וְאֶת־סוּסֵיהֶם וְאֶת־חֲמֹרֵיהֶם הַמַּחֲנֶה כַּאֲשֶׁר־הִיא וַיָּנֻסוּ אֶל־נַפְשָׁם,CBH
2 Kgs 7:8,וַיָּבֹאוּ הַמְצֹרָעִים הָאֵלֶּה עַד־קְצֵה הַמַּחֲנֶה וַיָּבֹאוּ אֶל־אֹהֶל אֶחָד וַיֹּאכְלוּ וַיִּשְׁתּוּ וַיִּשְׂאוּ מִשָּׁם כֶּסֶף וְזָהָב וּבְגָדִים וַיֵּלְכוּ וַיַּטְמִנוּ וַיָּשֻׁבוּ וַיָּבֹאוּ אֶל־אֹהֶל אַחֵר וַיִּשְׂאוּ מִשָּׁם וַיֵּלְכוּ וַיַּטְמִנוּ,CBH
2 Kgs 7:9,וַיֹּאמְרוּ אִישׁ אֶל־רֵעֵהוּ לֹא־כֵן אֲנַחְנוּ עֹשִׂים הַיּוֺם הַזֶּה יוֺם־בְּשֹׂרָה הוּא וַאֲנַחְנוּ מַחְשִׁים וְחִכִּינוּ עַד־אוֺר הַבֹּקֶר וּמְצָאָנוּ עָווֺן וְעַתָּה לְכוּ וְנָבֹאָה וְנַגִּידָה בֵּית הַמֶּלֶךְ,CBH
2 Kgs 7:10,וַיָּבֹאוּ וַיִּקְרְאוּ אֶל־שֹׁעֵר הָעִיר וַיַּגִּידוּ לָהֶם לֵאמֹר בָּאנוּ אֶל־מַחֲנֵה אֲרָם וְהִנֵּה אֵין־שָׁם אִישׁ וְקוֺל אָדָם כִּי אִם־הַסּוּס אָסוּר וְהַחֲמוֺר אָסוּר וְאֹהָלִים כַּאֲשֶׁר־הֵמָּה,CBH
2 Kgs 7:11,וַיִּקְרָא הַשֹּׁעֲרִים וַיַּגִּידוּ בֵּית הַמֶּלֶךְ פְּנִימָה,CBH
2 Kgs 7:12,וַיָּקָם הַמֶּלֶךְ לַיְלָה וַיֹּאמֶר אֶל־עֲבָדָיו אַגִּידָה־נָּא לָכֶם אֵת אֲשֶׁר־עָשׂוּ לָנוּ אֲרָם יָדְעוּ כִּי־רְעֵבִים אֲנַחְנוּ וַיֵּצְאוּ מִן־הַמַּחֲנֶה לְהֵחָבֵה בַָּדֶה לֵאמֹר כִּי־יֵצְאוּ מִן־הָעִיר וְנִתְפְּשֵׂם חַיִּים וְאֶל־הָעִיר נָבֹא,CBH
2 Kgs 7:13,וַיַּעַן אֶחָד מֵעֲבָדָיו וַיֹּאמֶר וְיִקְחוּ־נָא חֲמִשָּׁה מִן־הַסּוּסִים הַנִּשְׁאָרִים אֲשֶׁר נִשְׁאֲרוּ־בָהּ הִנָּם כְּכָל־הֲמוֺן יִשְׂרָאֵל אֲשֶׁר נִשְׁאֲרוּ־בָהּ הִנָּם כְּכָל־הֲמוֺן יִשְׂרָאֵל אֲשֶׁר־תָּמּוּ וְנִשְׁלְחָה וְנִרְאֶה,CBH
2 Kgs 7:14,וַיִּקְחוּ שְׁנֵי רֶכֶב סוּסִים וַיִּשְׁלַח הַמֶּלֶךְ אַחֲרֵי מַחֲנֵה־אֲרָם לֵאמֹר לְכוּ וּרְאוּ,CBH
2 Kgs 7:15,וַיֵּלְכוּ אַחֲרֵיהֶם עַד־הַיַּרְדֵּן וְהִנֵּה כָל־הַדֶּרֶךְ מְלֵאָה בְגָדִים וְכֵלִים אֲשֶׁר־הִשְׁלִיכוּ אֲרָם בְּחָפְזָם וַיָּשֻׁבוּ הַמַּלְאָכִים וַיַּגִּדוּ לַמֶּלֶךְ,CBH
2 Kgs 7:16,וַיֵּצֵא הָעָם וַיָּבֹזּוּ אֵת מַחֲנֵה אֲרָם וַיְהִי סְאָה־סֹלֶת בְּשֶׁקֶל וְסָאתַיִם שְׂעֹרִים בְּשֶׁקֶל כִּדְבַר יְהוָה,CBH
2 Kgs 7:17,וְהַמֶּלֶךְ הִפְקִיד אֶת־הַשָּׁלִישׁ אֲשֶׁר־נִשְׁעָן עַל־יָדוֺ עַל־הַשַּׁעַר וַיִּרְמְסֻהוּ הָעָם בַּשַּׁעַר וַיָּמֹת כַּאֲשֶׁר דִּבֶּר אִישׁ הָאֱלֹהִים אֲשֶׁר דִּבֶּר בְּרֶדֶת הַמֶּלֶךְ אֵלָיו,CBH
2 Kgs 7:18,וַיְהִי כְּדַבֵּר אִישׁ הָאֱלֹהִים אֶל־הַמֶּלֶךְ לֵאמֹר סָאתַיִם שְׂעֹרִים בְּשֶׁקֶל וּסְאָה־סֹלֶת בְּשֶׁקֶל יִהְיֶה כָּעֵת מָחָר בְּשַׁעַר שֹׁמְרוֺן,CBH
2 Kgs 7:19,וַיַּעַן הַשָּׁלִישׁ אֶת־אִישׁ הָאֱלֹהִים וַיֹּאמַר וְהִנֵּה יְהוָה עֹשֶׂה אֲרֻבּוֺת בַּשָּׁמַיִם הֲיִהְיֶה כַּדָּבָר הַזֶּה וַיֹּאמֶר הִנְּךָ רֹאֶה בְּעֵינֶיךָ וּמִשָּׁם לֹא תֹאכֵל,CBH
2 Kgs 7:20,וַיְהִי־לוֺ כֵּן וַיִּרְמְסוּ אֹתוֺ הָעָם בַּשַּׁעַר וַיָּמֹת,CBH
2 Kgs 8:1,וֶאֱלִישָׁע דִּבֶּר אֶל־הָאִשָּׁה אֲשֶׁר־הֶחֱיָה אֶת־בְּנָהּ לֵאמֹר קוּמִי וּלְכִי אַתְּ וּבֵיתֵךְ וְגוּרִי בַּאֲשֶׁר תָּגוּרִי כִּי־קָרָא יְהוָה לָרָעָב וְגַם־בָּא אֶל־הָאָרֶץ שֶׁבַע שָׁנִים,CBH
2 Kgs 8:2,וַתָּקָם הָאִשָּׁה וַתַּעַשׂ כִּדְבַר אִישׁ הָאֱלֹהִים וַתֵּלֶךְ הִיא וּבֵיתָהּ וַתָּגָר בְּאֶרֶץ־פְּלִשְׁתִּים שֶׁבַע שָׁנִים,CBH
2 Kgs 8:3,וַיְהִי מִקְצֵה שֶׁבַע שָׁנִים וַתָּשָׁב הָאִשָּׁה מֵאֶרֶץ פְּלִשְׁתִּים וַתֵּצֵא לִצְעֹק אֶל־הַמֶּלֶךְ אֶל־בֵּיתָהּ וְאֶל־שָׂדָהּ,CBH
2 Kgs 8:4,וְהַמֶּלֶךְ מְדַבֵּר אֶל־גֵּחֲזִי נַעַר אִישׁ־הָאֱלֹהִים לֵאמֹר סַפְּרָה־נָּא לִי אֵת כָּל־הַגְּדֹלוֺת אֲשֶׁר־עָשָׂה אֱלִישָׁע,CBH
2 Kgs 8:5,וַיְהִי הוּא מְסַפֵּר לַמֶּלֶךְ אֵת אֲשֶׁר־הֶחֱיָה אֶת־הַמֵּת וְהִנֵּה הָאִשָּׁה אֲשֶׁר־הֶחֱיָה אֶת־בְּנָהּ צֹעֶקֶת אֶל־הַמֶּלֶךְ עַל־בֵּיתָהּ וְעַל־שָׂדָהּ וַיֹּאמֶר גֵּחֲזִי אֲדֹנִי הַמֶּלֶךְ זֹאת הָאִשָּׁה וְזֶה־בְּנָהּ אֲשֶׁר־הֶחֱיָה אֱלִישָׁע,CBH
2 Kgs 8:6,וַיִּשְׁאַל הַמֶּלֶךְ לָאִשָּׁה וַתְּסַפֶּר־לוֺ וַיִּתֶּן־לָהּ הַמֶּלֶךְ סָרִיס אֶחָד לֵאמֹר הָשֵׁיב אֶת־כָּל־אֲשֶׁר־לָהּ וְאֵת כָּל־תְּבוּאֹת הַשָּׂדֶה מִיּוֺם עָזְבָה אֶת־הָאָרֶץ וְעַד־עָתָּה,CBH
2 Kgs 8:7,וַיָּבֹא אֱלִישָׁע דַּמֶּשֶׂק וּבֶן־הֲדַד מֶלֶךְ־אֲרָם חֹלֶה וַיֻּגַּד־לוֺ לֵאמֹר בָּא אִישׁ הָאֱלֹהִים עַד־הֵנָּה,CBH
2 Kgs 8:8,וַיֹּאמֶר הַמֶּלֶךְ אֶל־חֲזָהאֵל קַח בְּיָדְךָ מִנְחָה וְלֵךְ לִקְרַאת אִישׁ הָאֱלֹהִים וְדָרַשְׁתָּ אֶת־יְהוָה מֵאוֺתוֺ לֵאמֹר הַאֶחְיֶה מֵחֳלִי זֶה,CBH
2 Kgs 8:9,וַיֵּלֶךְ חֲזָאֵל לִקְרָאתוֺ וַיִּקַּח מִנְחָה בְיָדוֺ וְכָל־טוּב דַּמֶּשֶׂק מַשָּׂא אַרְבָּעִים גָּמָל וַיָּבֹא וַיַּעֲמֹד לְפָנָיו וַיֹּאמֶר בִּנְךָ בֶן־הֲדַד מֶלֶךְ־אֲרָם שְׁלָחַנִי אֵלֶיךָ לֵאמֹר הַאֶחְיֶה מֵחֳלִי זֶה,CBH
2 Kgs 8:10,וַיֹּאמֶר אֵלָיו אֱלִישָׁע לֵךְ אֱמָר־לוֺ חָיֹה תִחְיֶה וְהִרְאַנִי יְהוָה כִּי־מוֺת יָמוּת,CBH
2 Kgs 8:11,וַיַּעֲמֵד אֶת־פָּנָיו וַיָּשֶׂם עַד־בֹּשׁ וַיֵּבְךְּ אִישׁ הָאֱלֹהִים,CBH
2 Kgs 8:12,וַיֹּאמֶר חֲזָאֵל מַדּוּעַ אֲדֹנִי בֹכֶה וַיֹּאמֶר כִּי־יָדַעְתִּי אֵת אֲשֶׁר־תַּעֲשֶׂה לִבְנֵי יִשְׂרָאֵל רָעָה מִבְצְרֵיהֶם תְּשַׁלַּח בָּאֵשׁ וּבַחֻרֵיהֶם בַּחֶרֶב תַּהֲרֹג וְעֹלְלֵיהֶם תְּרַטֵּשׁ וְהָרֹתֵיהֶם תְּבַקֵּעַ,CBH
2 Kgs 8:13,וַיֹּאמֶר חֲזָהאֵל כִּי מָה עַבְדְּךָ הַכֶּלֶב כִּי יַעֲשֶׂה הַדָּבָר הַגָּדוֺל הַזֶּה וַיֹּאמֶר אֱלִישָׁע הִרְאַנִי יְהוָה אֹתְךָ מֶלֶךְ עַל־אֲרָם,CBH
2 Kgs 8:14,וַיֵּלֶךְ מֵאֵת אֱלִישָׁע וַיָּבֹא אֶל־אֲדֹנָיו וַיֹּאמֶר לוֺ מָה־אָמַר לְךָ אֱלִישָׁע וַיֹּאמֶר אָמַר לִי חָיֹה תִחְיֶה,CBH
2 Kgs 8:15,וַיְהִי מִמָּחֳרָת וַיִּקַּח הַמַּכְבֵּר וַיִּטְבֹּל בַּמַּיִם וַיִּפְרֹשׂ עַל־פָּנָיו וַיָּמֹת וַיִּמְלֹךְ חֲזָהאֵל תַּחְתָּיו,CBH
2 Kgs 8:16,וּבִשְׁנַת חָמֵשׁ לְיוֺרָם בֶּן־אַחְאָב מֶלֶךְ יִשְׂרָאֵל וִיהוֺשָׁפָט מֶלֶךְ יְהוּדָה מָלַךְ יְהוֺרָם בֶּן־יְהוֺשָׁפָט מֶלֶךְ יְהוּדָה,CBH
2 Kgs 8:17,בֶּן־שְׁלֹשִׁים וּשְׁתַּיִם שָׁנָה הָיָה בְמָלְכוֺ וּשְׁמֹנֶה ָנִים מָלַךְ בִּירוּשָׁלִָם,CBH
2 Kgs 8:18,וַיֵּלֶךְ בְּדֶרֶךְ מַלְכֵי יִשְׂרָאֵל כַּאֲשֶׁר עָשׂוּ בֵּית אַחְאָב כִּי בַּת־אַחְאָב הָיְתָה־לּוֺ לְאִשָּׁה וַיַּעַשׂ הָרַע בְּעֵינֵי יְהוָה,CBH
2 Kgs 8:19,וְלֹא־אָבָה יְהוָה לְהַשְׁחִית אֶת־יְהוּדָה לְמַעַן דָּוִד עַבְדּוֺ כַּאֲשֶׁר אָמַר־לוֺ לָתֵת לוֺ נִיר לְבָנָיו כָּל־הַיָּמִים,CBH
2 Kgs 8:20,בְּיָמָיו פָּשַׁע אֱדוֺם מִתַּחַת יַד־יְהוּדָה וַיַּמְלִכוּ עֲלֵיהֶם מֶלֶךְ,CBH
2 Kgs 8:21,וַיַּעֲבֹר יוֺרָם צָעִירָה וְכָל־הָרֶכֶב עִמּוֺ וַיְהִי־הוּא קָם לַיְלָה וַיַּכֶּה אֶת־אֱדוֺם הַסֹּבֵיב אֵלָיו וְאֵת שָׂרֵי הָרֶכֶב וַיָּנָס הָעָם לְאֹהָלָיו,CBH
2 Kgs 8:22,וַיִּפְשַׁע אֱדוֺם מִתַּחַת יַד־יְהוּדָה עַד הַיּוֺם הַזֶּה אָז תִּפְשַׁע לִבְנָה בָּעֵת הַהִיא,CBH
2 Kgs 8:23,וְיֶתֶר דִּבְרֵי יוֺרָם וְכָל־אֲשֶׁר עָשָׂה הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 8:24,וַיִּשְׁכַּב יוֺרָם עִם־אֲבֹתָיו וַיִּקָּבֵר עִם־אֲבֹתָיו בְּעִיר דָּוִד וַיִּמְלֹךְ אֲחַזְיָהוּ בְנוֺ תַּחְתָּיו,CBH
2 Kgs 8:25,בִּשְׁנַת שְׁתֵּים־עֶשְׂרֵה שָׁנָה לְיוֺרָם בֶּן־אַחְאָב מֶלֶךְ יִשְׂרָאֵל מָלַךְ אֲחַזְיָהוּ בֶן־יְהוֺרָם מֶלֶךְ יְהוּדָה,CBH
2 Kgs 8:26,בֶּן־עֶשְׂרִים וּשְׁתַּיִם שָׁנָה אֲחַזְיָהוּ בְמָלְכוֺ וְשָׁנָה אַחַת מָלַךְ בִּירוּשָׁלִָם וְשֵׁם אִמּוֺ עֲתַלְיָהוּ בַּת־עָמְרִי מֶלֶךְ יִשְׂרָאֵל,CBH
2 Kgs 8:27,וַיֵּלֶךְ בְּדֶרֶךְ בֵּית אַחְאָב וַיַּעַשׂ הָרַע בְּעֵינֵי יְהוָה כְּבֵית אַחְאָב כִּי חֲתַן בֵּית־אַחְאָב הוּא,CBH
2 Kgs 8:28,וַיֵּלֶךְ אֶת־יוֺרָם בֶּן־אַחְאָב לַמִּלְחָמָה עִם־חֲזָהאֵל מֶלֶךְ־אֲרָם בְּרָמֹת גִּלְעָד וַיַּכּוּ אֲרַמִּים אֶת־יוֺרָם,CBH
2 Kgs 8:29,וַיָּשָׁב יוֺרָם הַמֶּלֶךְ לְהִתְרַפֵּא בְיִזְרְעֶאל מִן־הַמַּכִּים אֲשֶׁר יַכֻּהוּ אֲרַמִּים בָּרָמָה בְּהִלָּחֲמוֺ אֶת־חֲזָהאֵל מֶלֶךְ אֲרָם וַאֲחַזְיָהוּ בֶן־יְהוֺרָם מֶלֶךְ יְהוּדָה יָרַד לִרְאוֺת אֶת־יוֺרָם בֶּן־אַחְאָב בְּיִזְרְעֶאל כִּי־חֹלֶה הוּא,CBH
2 Kgs 9:1,וֶאֱלִישָׁע הַנָּבִיא קָרָא לְאַחַד מִבְּנֵי הַנְּבִיאִים וַיֹּאמֶר לוֺ חֲגֹר מָתְנֶיךָ וְקַח פַּךְ הַשֶּׁמֶן הַזֶּה בְּיָדֶךָ וְלֵךְ רָמֹת גִּלְעָד,CBH
2 Kgs 9:2,וּבָאתָ שָׁמָּה וּרְאֵה־שָׁם יֵהוּא בֶן־יְהוֺשָׁפָט בֶּן־נִמְשִׁי וּבָאתָ וַהֲקֵמֹתוֺ מִתּוֺך אֶחָיו וְהֵבֵיאתָ אֹתוֺ חֶדֶר בְּחָדֶר,CBH
2 Kgs 9:3,וְלָקַחְתָּ פַךְ־הַשֶּׁמֶן וְיָצַקְתָּ עַל־רֹאשׁוֺ וְאָמַרְתָּ כֹּה־אָמַר יְהוָה מְשַׁחְתִּיךָ לְמֶלֶךְ אֶל־יִשְׂרָאֵל וּפָתַחְתָּ הַדֶּלֶת וְנַסְתָּה וְלֹא תְחַכֶּה,CBH
2 Kgs 9:4,וַיֵּלֶךְ הַנַּעַר הַנַּעַר הַנָּבִיא רָמֹת גִּלְעָד,CBH
2 Kgs 9:5,וַיָּבֹא וְהִנֵּה שָׂרֵי הַחַיִל יֹשְׁבִים וַיֹּאמֶר דָּבָר לִי אֵלֶיךָ הַשָּׂר וַיֹּאמֶר יֵהוּא אֶל־מִי מִכֻּלָּנוּ וַיֹּאמֶר אֵלֶיךָ הַשָּׂר,CBH
2 Kgs 9:6,וַיָּקָם וַיָּבֹא הַבַּיְתָה וַיִּצֹק הַשֶּׁמֶן אֶל־רֹאשׁוֺ וַיֹּאמֶר לוֺ כֹּה־אָמַר יְהוָה אֱלֹהֵי יִשְׂרָאֵל מְשַׁחְתִּיךָ לְמֶלֶךְ אֶל־עַם יְהוָה אֶל־יִשְׂרָאֵל,CBH
2 Kgs 9:7,וְהִכִּיתָה אֶת־בֵּית אַחְאָב אֲדֹנֶיךָ וְנִקַּמְתִּי דְּמֵי עֲבָדַי הַנְּבִיאִים וּדְמֵי כָּל־עַבְדֵי יְהוָה מִיַּד אִיזָבֶל,CBH
2 Kgs 9:8,וְאָבַד כָּל־בֵּית אַחְאָב וְהִכְרַתִּי לְאַחְאָב מַשְׁתִּין בְּקִיר וְעָצוּר וְעָזוּב בְּיִשְׂרָאֵל,CBH
2 Kgs 9:9,וְנָתַתִּי אֶת־בֵּית אַחְאָב כְּבֵית יָרָבְעָם בֶּן־נְבָט וּכְבֵית בַּעְשָׁא בֶן־אֲחִיָּה,CBH
2 Kgs 9:10,וְאֶת־אִיזֶבֶל יֹאכְלוּ הַכְּלָבִים בְּחֵלֶק יִזְרְעֶאל וְאֵין קֹבֵר וַיִּפְתַּח הַדֶּלֶת וַיָּנֹס,CBH
2 Kgs 9:11,וְיֵהוּא יָצָא אֶל־עַבְדֵי אֲדֹנָיו וַיֹּאמֶר לוֺ הֲשָׁלוֺם מַדּוּעַ בָּא־הַמְשֻׁגָּע הַזֶּה אֵלֶיךָ וַיֹּאמֶר אֲלֵיהֶם אַתֶּם יְדַעְתֶּם אֶת־הָאִישׁ וְאֶת־שִׂיחוֺ,CBH
2 Kgs 9:12,וַיֹּאמְרוּ שֶׁקֶר הַגֶּד־נָא לָנוּ וַיֹּאמֶר כָּזֹאת וְכָזֹאת אָמַר אֵלַי לֵאמֹר כֹּה אָמַר יְהוָה מְשַׁחְתִּיךָ לְמֶלֶךְ אֶל־יִשְׂרָאֵל,CBH
2 Kgs 9:13,וַיְמַהֲרוּ וַיִּקְחוּ אִישׁ בִּגְדוֺ וַיָּשִׂימוּ תַחְתָּיו אֶל־גֶּרֶם הַמַּעֲלוֺת וַיִּתְקְעוּ בַּשּׁוֺפָר וַיֹּאמְרוּ מָלַךְ יֵהוּא,CBH
2 Kgs 9:14,וַיִּתְקַשֵּׁר יֵהוּא בֶּן־יְהוֺשָׁפָט בֶּן־נִמְשִׁי אֶל־יוֺרָם וְיוֺרָם הָיָה שֹׁמֵר בְּרָמֹת גִּלְעָד הוּא וְכָל־יִשְׂרָאֵל מִפְּנֵי חֲזָאֵל מֶלֶךְ־אֲרָם,CBH
2 Kgs 9:15,וַיָּשָׁב יְהוֺרָם הַמֶּלֶךְ לְהִתְרַפֵּא בִיְזְרְעֶאל מִן־הַמַּכִּים אֲשֶׁר יַכֻּהוּ אֲרַמִּים בְּהִלָּחֲמוֺ אֶת־חֲזָאֵל מֶלֶךְ אֲרָם וַיֹּאמֶר יֵהוּא אִם־יֵשׁ נַפְשְׁכֶם אַל־יֵצֵא פָלִיט מִן־הָעִיר לָלֶכֶת לְהַגִּיד בְּיִזְרְעֶאל,CBH
2 Kgs 9:16,וַיִּרְכַּב יֵהוּא וַיֵּלֶךְ יִזְרְעֶאלָה כִּי יוֺרָם שֹׁכֵב שָׁמָּה וַאֲחַזְיָה מֶלֶךְ יְהוּדָה יָרַד לִרְאוֺת אֶת־יוֺרָם,CBH
2 Kgs 9:17,וְהַצֹּפֶה עֹמֵד עַל־הַמִּגְדָּל בְּיִזְרְעֶאל וַיַּרְא אֶת־שִׁפְעַת יֵהוּא בְּבֹאוֺ וַיֹּאמֶר שִׁפְעַת אֲנִי רֹאֶה וַיֹּאמֶר יְהוֺרָם קַח רַכָּב וּשְׁלַח לִקְרָאתָם וְיֹאמַר הֲשָׁלוֺם,CBH
2 Kgs 9:18,וַיֵּלֶךְ רֹכֵב הַסּוּס לִקְרָאתוֺ וַיֹּאמֶר כֹּה־אָמַר הַמֶּלֶךְ הֲשָׁלוֺם וַיֹּאמֶר יֵהוּא מַה־לְּךָ וּלְשָׁלוֺם סֹב אֶל־אַחֲרָי וַיַּגֵּד הַצֹּפֶה לֵאמֹר בָּא־הַמַּלְאָךְ עַד־הֵם וְלֹא־שָׁב,CBH
2 Kgs 9:19,וַיִּשְׁלַח רֹכֵב סוּס שֵׁנִי וַיָּבֹא אֲלֵהֶם וַיֹּאמֶר כֹּה־אָמַר הַמֶּלֶךְ שָׁלוֺם וַיֹּאמֶר יֵהוּא מַה־לְּךָ וּלְשָׁלוֺם סֹב אֶל־אַחֲרָי,CBH
2 Kgs 9:20,וַיַּגֵּד הַצֹּפֶה לֵאמֹר בָּא עַד־אֲלֵיהֶם וְלֹא־שָׁב וְהַמִּנְהָג כְּמִנְהַג יֵהוּא בֶן־נִמְשִׁי כִּי בְשִׁגָּעוֺן יִנְהָג,CBH
2 Kgs 9:21,וַיֹּאמֶר יְהוֺרָם אֱסֹר וַיֶּאְסֹר רִכְבּוֺ וַיֵּצֵא יְהוֺרָם מֶלֶךְ־יִשְׂרָאֵל וַאֲחַזְיָהוּ מֶלֶךְ־יְהוּדָה אִישׁ בְּרִכְבּוֺ וַיֵּצְאוּ לִקְרַאת יֵהוּא וַיִּמְצָאֻהוּ בְּחֶלְקַת נָבוֺת הַיִּזְרְעֵאלִי,CBH
2 Kgs 9:22,וַיְהִי כִּרְאוֺת יְהוֺרָם אֶת־יֵהוּא וַיֹּאמֶר הֲשָׁלוֺם יֵהוּא וַיֹּאמֶר מָה הַשָּׁלוֺם עַד־זְנוּנֵי אִיזֶבֶל אִמְּךָ וּכְשָׁפֶיהָ הָרַבִּים,CBH
2 Kgs 9:23,וַיַּהֲפֹךְ יְהוֺרָם יָדָיו וַיָּנֹס וַיֹּאמֶר אֶל־אֲחַזְיָהוּ מִרְמָה אֲחַזְיָה,CBH
2 Kgs 9:24,וְיֵהוּא מִלֵּא יָדוֺ בַקֶּשֶׁת וַיַּךְ אֶת־יְהוֺרָם בֵּין זְרֹעָיו וַיֵּצֵא הַחֵצִי מִלִּבּוֺ וַיִּכְרַע בְּרִכְבּוֺ,CBH
2 Kgs 9:25,וַיֹּאמֶר אֶל־בִּדְקַר ָלִוֺ שָׂא הַשְׁלִכֵהוּ בְּחֶלְקַת שְׂדֵה נָבוֺת הַיִּזְרְעֵאלִי כִּי־זְכֹר אֲנִי וָאַתָּה אֵת רֹכְבִים צְמָדִים אַחֲרֵי אַחְאָב אָבִיו וַיהוָה נָשָׂא עָלָיו אֶת־הַמַּשָּׂא הַזֶּה,CBH
2 Kgs 9:26,אִם־לֹא אֶת־דְּמֵי נָבוֺת וְאֶת־דְּמֵי בָנָיו רָאִיתִי אֶמֶשׁ נְאֻם־יְהוָה וְשִׁלַּמְתִּי לְךָ בַּחֶלְקָה הַזֹּאת נְאֻם־יְהוָה וְעַתָּה שָׂא הַשְׁלִכֵהוּ בַּחֶלְקָה כִּדְבַר יְהוָה,CBH
2 Kgs 9:27,וַאֲחַזְיָה מֶלֶךְ־יְהוּדָה רָאָה וַיָּנָס דֶּרֶךְ בֵּית הַגָּן וַיִּרְדֹּף אַחֲרָיו יֵהוּא וַיֹּאמֶר גַּם־אֹתוֺ הַכֻּהוּ אֶל־הַמֶּרְכָּבָה בְּמַעֲלֵה־גוּר אֲשֶׁר אֶת־יִבְלְעָם וַיָּנָס מְגִדּוֺ וַיָּמָת שָׁם,CBH
2 Kgs 9:28,וַיַּרְכִּבוּ אֹתוֺ עֲבָדָיו יְרוּשָׁלְָמָה וַיִּקְבְּרוּ אֹתוֺ בִקְבֻרָתוֺ עִם־אֲבֹתָיו בְּעִיר דָּוִד,CBH
2 Kgs 9:29,וּבִשְׁנַת אַחַת עֶשְׂרֵה שָׁנָה לְיוֺרָם בֶּן־אַחְאָב מָלַךְ אֲחַזְיָה עַל־יְהוּדָה,CBH
2 Kgs 9:30,וַיָּבוֺא יֵהוּא יִזְרְעֶאלָה וְאִיזֶבֶל שָׁמְעָה וַתָּשֶׂם בַּפּוּךְ עֵינֶיהָ וַתֵּיטֶב אֶת־רֹאשָׁהּ וַתַּשְׁקֵף בְּעַד הַחַלּוֺן,CBH
2 Kgs 9:31,וְיֵהוּא בָּא בַשָּׁעַר וַתֹּאמֶר הֲשָׁלוֺם זִמְרִי הֹרֵג אֲדֹנָיו,CBH
2 Kgs 9:32,וַיִּשָּׂא פָנָיו אֶל־הַחַלּוֺן וַיֹּאמֶר מִי אִתִּי מִי וַיַּשְׁקִיפוּ אֵלָיו שְׁנַיִם שְׁלֹשָׁה סָרִיסִים,CBH
2 Kgs 9:33,וַיֹּאמֶר ִמְטוּהָ וַיִּשְׁמְטוּהָ וַיִּז מִדָּמָהּ אֶל־הַקִּיר וְאֶל־הַסּוּסִים וַיִּרְמְסֶנָּה,CBH
2 Kgs 9:34,וַיָּבֹא וַיֹּאכַל וַיֵּשְׁתְּ וַיֹּאמֶר פִּקְדוּ־נָא אֶת־הָאֲרוּרָה הַזֹּאת וְקִבְרוּהָ כִּי בַת־מֶלֶךְ הִיא,CBH
2 Kgs 9:35,וַיֵּלְכוּ לְקָבְרָהּ וְלֹא־מָצְאוּ בָהּ כִּי אִם־הַגֻּלְגֹּלֶת וְהָרַגְלַיִם וְכַפּוֺת הַיָּדָיִם,CBH
2 Kgs 9:36,וַיָּשֻׁבוּ וַיַּגִּידוּ לוֺ וַיֹּאמֶר דְּבַר־יְהוָה הוּא אֲשֶׁר דִּבֶּר בְּיַד־עַבְדּוֺ אֵלִיָּהוּ הַתִּשְׁבִּי לֵאמֹר בְּחֵלֶק יִזְרְעֶאל יֹאכְלוּ הַכְּלָבִים אֶת־בְּשַׂר אִיזָבֶל,CBH
2 Kgs 9:37,וְהָיְתָה נִבְלַת אִיזֶבֶל כְּדֹמֶן עַל־פְּנֵי הַשָּׂדֶה בְּחֵלֶק יִזְרְעֶאל אֲשֶׁר לֹא־יֹאמְרוּ זֹאת אִיזָבֶל,CBH
2 Kgs 10:1,וּלְאַחְאָב שִׁבְעִים בָּנִים בְּשֹׁמְרוֺן וַיִּכְתֹּב יֵהוּא סְפָרִים וַיִּשְׁלַח שֹׁמְרוֺן אֶל־שָׂרֵי יִזְרְעֶאל הַזְּקֵנִים וְאֶל־הָאֹמְנִים אַחְאָב לֵאמֹר,CBH
2 Kgs 10:2,וְעַתָּה כְּבֹא הַסֵּפֶר הַזֶּה אֲלֵיכֶם וְאִתְּכֶם בְּנֵי אֲדֹנֵיכֶם וְאִתְּכֶם הָרֶכֶב וְהַסּוּסִים וְעִיר מִבְצָר וְהַנָּשֶׁק,CBH
2 Kgs 10:3,וּרְאִיתֶם הַטּוֺב וְהַיָּשָׁר מִבְּנֵי אֲדֹנֵיכֶם וְשַׂמְתֶּם עַל־כִּסֵּא אָבִיו וְהִלָּחֲמוּ עַל־בֵּית אֲדֹנֵיכֶם,CBH
2 Kgs 10:4,וַיִּרְאוּ מְאֹד מְאֹד וַיֹּאמְרוּ הִנֵּה שְׁנֵי הַמְּלָכִים לֹא עָמְדוּ לְפָנָיו וְאֵיךְ נַעֲמֹד אֲנָחְנוּ,CBH
2 Kgs 10:5,וַיִּשְׁלַח אֲשֶׁר־עַל־הַבַּיִת וַאֲשֶׁר עַל־הָעִיר וְהַזְּקֵנִים וְהָאֹמְנִים אֶל־יֵהוּא לֵאמֹר עֲבָדֶיךָ אֲנַחְנוּ וְכֹל אֲשֶׁר־תֹּאמַר אֵלֵינוּ נַעֲשֶׂה לֹא־נַמְלִיךְ אִישׁ הַטּוֺב בְּעֵינֶיךָ עֲשֵׂה,CBH
2 Kgs 10:6,וַיִּכְתֹּב אֲלֵיהֶם סֵפֶר שֵׁנִית לֵאמֹר אִם־לִי אַתֶּם וּלְקֹלִי אַתֶּם שֹׁמְעִים קְחוּ אֶת־רָאשֵׁי אַנְשֵׁי בְנֵי־אֲדֹנֵיכֶם וּבֹאוּ אֵלַי כָּעֵת מָחָר יִזְרְעֶאלָה וּבְנֵי הַמֶּלֶךְ שִׁבְעִים אִישׁ אֶת־גְּדֹלֵי הָעִיר מְגַדְּלִים אוֺתָם,CBH
2 Kgs 10:7,וַיְהִי כְּבֹא הַסֵּפֶר אֲלֵיהֶם וַיִּקְחוּ אֶת־בְּנֵי הַמֶּלֶךְ וַיִּשְׁחֲטוּ שִׁבְעִים אִישׁ וַיָּשִׂימוּ אֶת־רָאשֵׁיהֶם בַּדּוּדִים וַיִּשְׁלְחוּ אֵלָיו יִזְרְעֶאלָה,CBH
2 Kgs 10:8,וַיָּבֹא הַמַּלְאָךְ וַיַּגֶּד־לוֺ לֵאמֹר הֵבִיאוּ רָאשֵׁי בְנֵי־הַמֶּלֶךְ וַיֹּאמֶר שִׂימוּ אֹתָם שְׁנֵי צִבֻּרִים פֶּתַח הַשַּׁעַר עַד־הַבֹּקֶר,CBH
2 Kgs 10:9,וַיְהִי בַבֹּקֶר וַיֵּצֵא וַיַּעֲמֹד וַיֹּאמֶר אֶל־כָּל־הָעָם צַדִּקִים אַתֶּם הִנֵּה אֲנִי קָשַׁרְתִּי עַל־אֲדֹנִי וָאֶהְרְגֵהוּ וּמִי הִכָּה אֶת־כָּל־אֵלֶּה,CBH
2 Kgs 10:10,דְּעוּ אֵפוֺא כִּי לֹא יִפֹּל מִדְּבַר יְהוָה אַרְצָה אֲשֶׁר־דִּבֶּר יְהוָה עַל־בֵּית אַחְאָב וַיהוָה עָשָׂה אֵת אֲשֶׁר דִּבֶּר בְּיַד עַבְדּוֺ אֵלִיָּהוּ,CBH
2 Kgs 10:11,וַיַּךְ יֵהוּא אֵת כָּל־הַנִּשְׁאָרִים לְבֵית־אַחְאָב בְּיִזְרְעֶאל וְכָל־גְּדֹלָיו וּמְיֻדָּעָיו וְכֹהֲנָיו עַד־בִּלְתִּי הִשְׁאִיר־לוֺ שָׂרִיד,CBH
2 Kgs 10:12,וַיָּקָם וַיָּבֹא וַיֵּלֶךְ שֹׁמְרוֺן הוּא בֵּית־עֵקֶד הָרֹעִים בַּדָּרֶךְ,CBH
2 Kgs 10:13,וְיֵהוּא מָצָא אֶת־אֲחֵי אֲחַזְיָהוּ מֶלֶךְ־יְהוּדָה וַיֹּאמֶר מִי אַתֶּם וַיֹּאמְרוּ אֲחֵי אֲחַזְיָהוּ אֲנַחְנוּ וַנֵּרֶד לִשְׁלוֺם בְּנֵי־הַמֶּלֶךְ וּבְנֵי הַגְּבִירָה,CBH
2 Kgs 10:14,וַיֹּאמֶר תִּפְשׂוּם חַיִּים וַיִּתְפְּשׂוּם חַיִּים וַיִּשְׁחָטוּם אֶל־בּוֺר בֵּית־עֵקֶד אַרְבָּעִים וּשְׁנַיִם אִישׁ וְלֹא־הִשְׁאִיר אִישׁ מֵהֶם,CBH
2 Kgs 10:15,וַיֵּלֶךְ מִשָּׁם וַיִּמְצָא אֶת־יְהוֺנָדָב בֶּן־רֵכָב לִקְרָאתוֺ וַיְבָרְכֵהוּ וַיֹּאמֶר אֵלָיו הֲיֵשׁ אֶת־לְבָבְךָ יָשָׁר כַּאֲשֶׁר לְבָבִי עִם־לְבָבֶךָ וַיֹּאמֶר יְהוֺנָדָב יֵשׁ וָיֵשׁ תְּנָה אֶת־יָדֶךָ וַיִּתֵּן יָדוֺ וַיַּעֲלֵהוּ אֵלָיו אֶל־הַמֶּרְכָּבָה,CBH
2 Kgs 10:16,וַיֹּאמֶר לְכָה אִתִּי וּרְאֵה בְּקִנְאָתִי לַיהוָה וַיַּרְכִּבוּ אֹתוֺ בְּרִכְבּוֺ,CBH
2 Kgs 10:17,וַיָּבֹא שֹׁמְרוֺן וַיַּךְ אֶת־כָּל־הַנִּשְׁאָרִים לְאַחְאָב בְּשֹׁמְרוֺן עַד־הִשְׁמִידוֺ כִּדְבַר יְהוָה אֲשֶׁר דִּבֶּר אֶל־אֵלִיָּהוּ,CBH
2 Kgs 10:18,וַיִּקְבֹּץ יֵהוּא אֶת־כָּל־הָעָם וַיֹּאמֶר אֲלֵהֶם אַחְאָב עָבַד אֶת־הַבַּעַל מְעָט יֵהוּא יַעַבְדֶנּוּ הַרְבֵּה,CBH
2 Kgs 10:19,וְעַתָּה כָל־נְבִיאֵי הַבַּעַל כָּל־עֹבְדָיו וְכָל־כֹּהֲנָיו קִרְאוּ אֵלַי אִישׁ אַל־יִפָּקֵד כִּי זֶבַח גָּדוֺל לִי לַבַּעַל כֹּל אֲשֶׁר־יִפָּקֵד לֹא יִחְיֶה וְיֵהוּא עָשָׂה בְעָקְבָּה לְמַעַן הַאֲבִיד אֶת־עֹבְדֵי הַבָּעַל,CBH
2 Kgs 10:20,וַיֹּאמֶר יֵהוּא קַדְּשׁוּ עֲצָרָה לַבַּעַל וַיִּקְרָאוּ,CBH
2 Kgs 10:21,וַיִּשְׁלַח יֵהוּא בְּכָל־יִשְׂרָאֵל וַיָּבֹאוּ כָּל־עֹבְדֵי הַבַּעַל וְלֹא־נִשְׁאַר אִישׁ אֲשֶׁר לֹא־בָא וַיָּבֹאוּ בֵּית הַבַּעַל וַיִּמָּלֵא בֵית־הַבַּעַל פֶּה לָפֶה,CBH
2 Kgs 10:22,וַיֹּאמֶר לַאֲשֶׁר עַל־הַמֶּלְתָּחָה הוֺצֵא לְבוּשׁ לְכֹל עֹבְדֵי הַבָּעַל וַיֹּצֵא לָהֶם הַמַּלְבּוּשׁ,CBH
2 Kgs 10:23,וַיָּבֹא יֵהוּא וִיהוֺנָדָב בֶּן־רֵכָב בֵּית הַבָּעַל וַיֹּאמֶר לְעֹבְדֵי הַבַּעַל חַפְּשׂוּ וּרְאוּ פֶּן־יֶשׁ־פֹּה עִמָּכֶם מֵעַבְדֵי יְהוָה כִּי אִם־עֹבְדֵי הַבַּעַל לְבַדָּם,CBH
2 Kgs 10:24,וַיָּבֹאוּ לַעֲשׂוֺת זְבָחִים וְעֹלוֺת וְיֵהוּא שָׂם־לוֺ בַחוּץ שְׁמֹנִים אִישׁ וַיֹּאמֶר הָאִישׁ אֲשֶׁר־יִמָּלֵט מִן־הָאֲנָשִׁים אֲשֶׁר אֲנִי מֵבִיא עַל־יְדֵיכֶם נַפְשׁוֺ תַּחַת נַפְשׁוֺ,CBH
2 Kgs 10:25,וַיְהִי כְּכַלֹּתוֺ לַעֲשׂוֺת הָעֹלָה וַיֹּאמֶר יֵהוּא לָרָצִים וְלַשָּׁלִשִׁים בֹּאוּ הַכּוּם אִישׁ אַל־יֵצֵא וַיַּכּוּם לְפִי־חָרֶב וַיַּשְׁלִכוּ הָרָצִים וְהַשָּׁלִשִׁים וַיֵּלְכוּ עַד־עִיר בֵּית־הַבָּעַל,CBH
2 Kgs 10:26,וַיֹּצִאוּ אֶת־מַצְּבוֺת בֵּית־הַבַּעַל וַיִּשְׂרְפוּהָ,CBH
2 Kgs 10:27,וַיִּתְּצוּ אֵת מַצְּבַת הַבָּעַל וַיִּתְּצוּ אֶת־בֵּית הַבַּעַל וַיְשִׂמֻהוּ לְמוֺצָאוֺת עַד־הַיּוֺם,CBH
2 Kgs 10:28,וַיַּשְׁמֵד יֵהוּא אֶת־הַבַּעַל מִיִּשְׂרָאֵל,CBH
2 Kgs 10:29,רַק חֲטָאֵי יָרָבְעָם בֶּן־נְבָט אֲשֶׁר הֶחֱטִיא אֶת־יִשְׂרָאֵל לֹא־סָר יֵהוּא מֵאַחֲרֵיהֶם עֶגְלֵי הַזָּהָב אֲשֶׁר בֵּית־אֵל וַאֲשֶׁר בְּדָן,CBH
2 Kgs 10:30,וַיֹּאמֶר יְהוָה אֶל־יֵהוּא יַעַן אֲשֶׁר־הֱטִיבֹתָ לַעֲשׂוֺת הַיָּשָׁר בְּעֵינַי כְּכֹל אֲשֶׁר בִּלְבָבִי עָשִׂיתָ לְבֵית אַחְאָב בְּנֵי רְבִעִים יֵשְׁבוּ לְךָ עַל־כִּסֵּא יִשְׂרָאֵל,CBH
2 Kgs 10:31,וְיֵהוּא לֹא שָׁמַר לָלֶכֶת בְּתוֺרַת־יְהוָה אֱלֹהֵי־יִשְׂרָאֵל בְּכָל־לְבָבוֺ לֹא סָר מֵעַל חַטֹּאות יָרָבְעָם אֲשֶׁר הֶחֱטִיא אֶת־יִשְׂרָאֵל,CBH
2 Kgs 10:32,בַּיָּמִים הָהֵם הֵחֵל יְהוָה לְקַצּוֺת בְּיִשְׂרָאֵל וַיַּכֵּם חֲזָאֵל בְּכָל־גְּבוּל יִשְׂרָאֵל,CBH
2 Kgs 10:33,מִן־הַיַּרְדֵּן מִזְרַח הַשֶּׁמֶשׁ אֵת כָּל־אֶרֶץ הַגִּלְעָד הַגָּדִי וְהָרֻאובֵנִי וְהַמְנַשִּׁי מֵעֲרֹעֵר אֲשֶׁר עַל־נַחַל אַרְנֹן וְהַגִּלְעָד וְהַבָּשָׁן,CBH
2 Kgs 10:34,וְיֶתֶר דִּבְרֵי יֵהוּא וְכָל־אֲשֶׁר עָשָׂה וְכָל־גְּבוּרָתוֺ הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 10:35,וַיִּשְׁכַּב יֵהוּא עִם־אֲבֹתָיו וַיִּקְבְּרוּ אֹתוֺ בְּשֹׁמְרוֺן וַיִּמְלֹךְ יְהוֺאָחָז בְּנוֺ תַּחְתָּיו,CBH
2 Kgs 10:36,וְהַיָּמִים אֲשֶׁר מָלַךְ יֵהוּא עַל־יִשְׂרָאֵל עֶשְׂרִים וּשְׁמֹנֶה־שָׁנָה בְּשֹׁמְרוֺן,CBH
2 Kgs 11:1,וַעֲתַלְיָה אֵם אֲחַזְיָהוּ רָאֲתָה כִּי מֵת בְּנָהּ וַתָּקָם וַתְּאַבֵּד אֵת כָּל־זֶרַע הַמַּמְלָכָה,CBH
2 Kgs 11:2,וַתִּקַּח יְהוֺשֶׁבַע בַּת־הַמֶּלֶךְ־יוֺרָם אֲחוֺת אֲחַזְיָהוּ אֶת־יוֺאָשׁ בֶּן־אֲחַזְיָה וַתִּגְנֹב אֹתוֺ מִתּוֺךְ בְּנֵי־הַמֶּלֶךְ הַמּוּמָתִים אֹתוֺ וְאֶת־מֵינִקְתּוֺ בַּחֲדַר הַמִּטּוֺת וַיַּסְתִּרוּ אֹתוֺ מִפְּנֵי עֲתַלְיָהוּ וְלֹא הוּמָת,CBH
2 Kgs 11:3,וַיְהִי אִתָּהּ בֵּית יְהוָה מִתְחַבֵּא שֵׁשׁ שָׁנִים וַעֲתַלְיָה מֹלֶכֶת עַל־הָאָרֶץ,CBH
2 Kgs 11:4,וּבַשָּׁנָה הַשְּׁבִיעִית שָׁלַח יְהוֺיָדָע וַיִּקַּח אֶת־שָׂרֵי הַמֵּאוֺת לַכָּרִי וְלָרָצִים וַיָּבֵא אֹתָם אֵלָיו בֵּית יְהוָה וַיִּכְרֹת לָהֶם בְּרִית וַיַּשְׁבַּע אֹתָם בְּבֵית יְהוָה וַיַּרְא אֹתָם אֶת־בֶּן־הַמֶּלֶךְ,CBH
2 Kgs 11:5,וַיְצַוֵּם לֵאמֹר זֶה הַדָּבָר אֲשֶׁר תַּעֲשׂוּן הַשְּׁלִשִׁית מִכֶּם בָּאֵי הַשַּׁבָּת וְשֹׁמְרֵי מִשְׁמֶרֶת בֵּית הַמֶּלֶךְ,CBH
2 Kgs 11:6,וְהַשְּׁלִשִׁית בְּשַׁעַר סוּר וְהַשְּׁלִשִׁית בַּשַּׁעַר אַחַר הָרָצִים וּשְׁמַרְתֶּם אֶת־מִשְׁמֶרֶת הַבַּיִת מַסָּח,CBH
2 Kgs 11:7,וּשְׁתֵּי הַיָּדוֺת בָּכֶם כֹּל יֹצְאֵי הַשַּׁבָּת וְשָׁמְרוּ אֶת־מִשְׁמֶרֶת בֵּית־יְהוָה אֶל־הַמֶּלֶךְ,CBH
2 Kgs 11:8,וְהִקַּפְתֶּם עַל־הַמֶּלֶךְ סָבִיב אִישׁ וְכֵלָיו בְּיָדוֺ וְהַבָּא אֶל־הַשְּׂדֵרוֺת יוּמָת וִהְיוּ אֶת־הַמֶּלֶךְ בְּצֵאתוֺ וּבְבֹאוֺ,CBH
2 Kgs 11:9,וַיַּעֲשׂוּ שָׂרֵי הַמֵּאוֺת כְּכֹל אֲשֶׁר־צִוָּה יְהוֺיָדָע הַכֹּהֵן וַיִּקְחוּ אִישׁ אֶת־אֲנָשָׁיו בָּאֵי הַשַּׁבָּת עִם יֹצְאֵי הַשַּׁבָּת וַיָּבֹאוּ אֶל־יְהוֺיָדָע הַכֹּהֵן,CBH
2 Kgs 11:10,וַיִּתֵּן הַכֹּהֵן לְשָׂרֵי הַמֵּאוֺת אֶת־הַחֲנִית וְאֶת־הַשְּׁלָטִים אֲשֶׁר לַמֶּלֶךְ דָּוִד אֲשֶׁר בְּבֵית יְהוָה,CBH
2 Kgs 11:11,וַיַּעַמְדוּ הָרָצִים אִישׁ וְכֵלָיו בְּיָדוֺ מִכֶּתֶף הַבַּיִת הַיְמָנִית עַד־כֶּתֶף הַבַּיִת הַשְּׂמָאלִית לַמִּזְבֵּחַ וְלַבָּיִת עַל־הַמֶּלֶךְ סָבִיב,CBH
2 Kgs 11:12,וַיּוֺצִא אֶת־בֶּן־הַמֶּלֶךְ וַיִּתֵּן עָלָיו אֶת־הַנֵּזֶר וְאֶת־הָעֵדוּת וַיַּמְלִכוּ אֹתוֺ וַיִּמְשָׁחֻהוּ וַיַּכּוּ־כָף וַיֹּאמְרוּ יְחִי הַמֶּלֶךְ,CBH
2 Kgs 11:13,וַתִּשְׁמַע עֲתַלְיָה אֶת־קוֺל הָרָצִין הָעָם וַתָּבֹא אֶל־הָעָם בֵּית יְהוָה,CBH
2 Kgs 11:14,וַתֵּרֶא וְהִנֵּה הַמֶּלֶךְ עֹמֵד עַל־הָעַמּוּד כַּמִּשְׁפָּט וְהַשָּׂרִים וְהַחֲצֹצְרוֺת אֶל־הַמֶּלֶךְ וְכָל־עַם הָאָרֶץ שָׂמֵחַ וְתֹקֵעַ בַּחֲצֹצְרוֺת וַתִּקְרַע עֲתַלְיָה אֶת־בְּגָדֶיהָ וַתִּקְרָא קֶשֶׁר קָשֶׁר,CBH
2 Kgs 11:15,וַיְצַו יְהוֺיָדָע הַכֹּהֵן אֶת־שָׂרֵי הַמֵּאוֺת  פְּקֻדֵי הַחַיִל וַיֹּאמֶר אֲלֵיהֶם הוֺצִיאוּ אֹתָהּ אֶל־מִבֵּית לַשְּׂדֵרֹת וְהַבָּא אַחֲרֶיהָ הָמֵת בֶּחָרֶב כִּי אָמַר הַכֹּהֵן אַל־תּוּמַת בֵּית יְהוָה,CBH
2 Kgs 11:16,וַיָּשִׂמוּ לָהּ יָדַיִם וַתָּבוֺא דֶּרֶךְ־מְבוֺא הַסּוּסִים בֵּית הַמֶּלֶךְ וַתּוּמַת שָׁם,CBH
2 Kgs 11:17,וַיִּכְרֹת יְהוֺיָדָע אֶת־הַבְּרִית בֵּין יְהוָה וּבֵין הַמֶּלֶךְ וּבֵין הָעָם לִהְיוֺת לְעָם לַיהוָה וּבֵין הַמֶּלֶךְ וּבֵין הָעָם,CBH
2 Kgs 11:18,וַיָּבֹאוּ כָל־עַם הָאָרֶץ בֵּית־הַבַּעַל וַיִּתְּצֻהוּ אֶת־מִזְבְּחֹתָיו וְאֶת־צְלָמָיו שִׁבְּרוּ הֵיטֵב וְאֵת מַתָּן כֹּהֵן הַבַּעַל הָרְגוּ לִפְנֵי הַמִּזְבְּחוֺת וַיָּשֶׂם הַכֹּהֵן פְּקֻדּוֺת עַל־בֵּית יְהוָה,CBH
2 Kgs 11:19,וַיִּקַּח אֶת־שָׂרֵי הַמֵּאוֺת וְאֶת־הַכָּרִי וְאֶת־הָרָצִים וְאֵת כָּל־עַם הָאָרֶץ וַיֹּרִידוּ אֶת־הַמֶּלֶךְ מִבֵּית יְהוָה וַיָּבוֺאוּ דֶּרֶך־שַׁעַר הָרָצִים בֵּית הַמֶּלֶךְ וַיֵּשֶׁב עַל־כִּסֵּא הַמְּלָכִים,CBH
2 Kgs 11:20,וַיִּשְׂמַח כָּל־עַם־הָאָרֶץ וְהָעִיר שָׁקָטָה וְאֶת־עֲתַלְיָהוּ הֵמִיתוּ בַחֶרֶב בֵּית הַמֶּלֶךְ,CBH
2 Kgs 12:1,בֶּן־שֶׁבַע שָׁנִים יְהוֺאָשׁ בְּמָלְכוֺ,CBH
2 Kgs 12:2,בִּשְׁנַת־שֶׁבַע לְיֵהוּא מָלַךְ יְהוֺאָשׁ וְאַרְבָּעִים שָׁנָה מָלַךְ בִּירוּשָׁלִָם וְשֵׁם אִמּוֺ צִבְיָה מִבְּאֵר שָׁבַע,CBH
2 Kgs 12:3,וַיַּעַשׂ יְהוֺאָשׁ הַיָּשָׁר בְּעֵינֵי יְהוָה כָּל־יָמָיו אֲשֶׁר הוֺרָהוּ יְהוֺיָדָע הַכֹּהֵן,CBH
2 Kgs 12:4,רַק הַבָּמוֺת לֹא־סָרוּ עוֺד הָעָם מְזַבְּחִים וּמְקַטְּרִים בַּבָּמוֺת,CBH
2 Kgs 12:5,וַיֹּאמֶר יְהוֺאָשׁ אֶל־הַכֹּהֲנִים כֹּל כֶּסֶף הַקֳּדָשִׁים אֲשֶׁר־יוּבָא בֵית־יְהוָה כֶּסֶף עוֺבֵר אִישׁ כֶּסֶף נַפְשׁוֺת עֶרְכּוֺ כָּל־כֶּסֶף אֲשֶׁר יַעֲלֶה עַל לֶב־אִישׁ לְהָבִיא בֵּית יְהוָה,CBH
2 Kgs 12:6,יִקְחוּ לָהֶם הַכֹּהֲנִים אִישׁ מֵאֵת מַכָּרוֺ וְהֵם יְחַזְּקוּ אֶת־בֶּדֶק הַבַּיִת לְכֹל אֲשֶׁר־יִמָּצֵא שָׁם בָּדֶק,CBH
2 Kgs 12:7,וַיְהִי בִּשְׁנַת עֶשְׂרִים וְשָׁלֹשׁ שָׁנָה לַמֶּלֶךְ יְהוֺאָשׁ לֹא־חִזְּקוּ הַכֹּהֲנִים אֶת־בֶּדֶק הַבָּיִת,CBH
2 Kgs 12:8,וַיִּקְרָא הַמֶּלֶךְ יְהוֺאָשׁ לִיהוֺיָדָע הַכֹּהֵן וְלַכֹּהֲנִים וַיֹּאמֶר אֲלֵהֶם מַדּוּעַ אֵינְכֶם מְחַזְּקִים אֶת־בֶּדֶק הַבָּיִת וְעַתָּה אַל־תִּקְחוּ־כֶסֶף מֵאֵת מַכָּרֵיכֶם כִּי־לְבֶדֶק הַבַּיִת תִּתְּנֻהוּ,CBH
2 Kgs 12:9,וַיֵּאֹתוּ הַכֹּהֲנִים לְבִלְתִּי קְחַת־כֶּסֶף מֵאֵת הָעָם וּלְבִלְתִּי חַזֵּק אֶת־בֶּדֶק הַבָּיִת,CBH
2 Kgs 12:10,וַיִּקַּח יְהוֺיָדָע הַכֹּהֵן אֲרוֺן אֶחָד וַיִּקֹּב חֹר בְּדַלְתּוֺ וַיִּתֵּן אֹתוֺ אֵצֶל הַמִּזְבֵּחַ מִיָּמִין בְּבוֺא־אִישׁ בֵּית יְהוָה וְנָתְנוּ־שָׁמָּה הַכֹּהֲנִים שֹׁמְרֵי הַסַּף אֶת־כָּל־הַכֶּסֶף הַמּוּבָא בֵית־יְהוָה,CBH
2 Kgs 12:11,וַיְהִי כִּרְאוֺתָם כִּי־רַב הַכֶּסֶף בָּאָרוֺן וַיַּעַל סֹפֵר הַמֶּלֶךְ וְהַכֹּהֵן הַגָּדוֺל וַיָּצֻרוּ וַיִּמְנוּ אֶת־הַכֶּסֶף הַנִּמְצָא בֵית־יְהוָה,CBH
2 Kgs 12:12,וְנָתְנוּ אֶת־הַכֶּסֶף הַמְתֻכָּן עַל־יְדֵי עֹשֵׂי הַמְּלָאכָה הַמֻּפְקָדִים בֵּית יְהוָה וַיּוֺצִיאֻהוּ לְחָרָשֵׁי הָעֵץ וְלַבֹּנִים הָעֹשִׂים בֵּית יְהוָה,CBH
2 Kgs 12:13,וְלַגֹּדְרִים וּלְחֹצְבֵי הָאֶבֶן וְלִקְנוֺת עֵצִים וְאַבְנֵי מַחְצֵב לְחַזֵּק אֶת־בֶּדֶק בֵּית־יְהוָה וּלְכֹל אֲשֶׁר־יֵצֵא עַל־הַבַּיִת לְחָזְקָה,CBH
2 Kgs 12:14,אַךְ לֹא יֵעָשֶׂה בֵּית יְהוָה סִפּוֺת כֶּסֶף מְזַמְּרוֺת מִזְרָקוֺת חֲצֹצְרוֺת כָּל־כְּלִי זָהָב וּכְלִי־כָסֶף מִן־הַכֶּסֶף הַמּוּבָא בֵית־יְהוָה,CBH
2 Kgs 12:15,כִּי־לְעֹשֵׂי הַמְּלָאכָה יִתְּנֻהוּ וְחִזְּקוּ־בוֺ אֶת־בֵּית יְהוָה,CBH
2 Kgs 12:16,וְלֹא יְחַשְּׁבוּ אֶת־הָאֲנָשִׁים אֲשֶׁר יִתְּנוּ אֶת־הַכֶּסֶף עַל־יָדָם לָתֵת לְעֹשֵׂי הַמְּלָאכָה כִּי בֶאֱמֻנָה הֵם עֹשִׂים,CBH
2 Kgs 12:17,כֶּסֶף אָשָׁם וְכֶסֶף חַטָּאוֺת לֹא יוּבָא בֵּית יְהוָה לַכֹּהֲנִים יִהְיוּ,CBH
2 Kgs 12:18,אָז יַעֲלֶה חֲזָאֵל מֶלֶךְ אֲרָם וַיִּלָּחֶם עַל־גַּת וַיִּלְכְּדָהּ וַיָּשֶׂם חֲזָאֵל פָּנָיו לַעֲלוֺת עַל־יְרוּשָׁלִָם,CBH
2 Kgs 12:19,וַיִּקַּח יְהוֺאָשׁ מֶלֶךְ־יְהוּדָה אֵת כָּל־הַקֳּדָשִׁים אֲשֶׁר־הִקְדִּישׁוּ יְהוֺשָׁפָט וִיהוֺרָם וַאֲחַזְיָהוּ אֲבֹתָיו מַלְכֵי יְהוּדָה וְאֶת־קֳדָשָׁיו וְאֵת כָּל־הַזָּהָב הַנִּמְצָא בְּאֹצְרוֺת בֵּית־יְהוָה וּבֵית הַמֶּלֶךְ וַיִּשְׁלַח לַחֲזָאֵל מֶלֶךְ אֲרָם וַיַּעַל מֵעַל יְרוּשָׁלִָם,CBH
2 Kgs 12:20,וְיֶתֶר דִּבְרֵי יוֺאָשׁ וְכָל־אֲשֶׁר עָשָׂה הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 12:21,וַיָּקֻמוּ עֲבָדָיו וַיִּקְשְׁרוּ־קָשֶׁר וַיַּכּוּ אֶת־יוֺאָשׁ בֵּית מִלֹּא הַיּוֺרֵד סִלָּא,CBH
2 Kgs 12:22,וְיוֺזָבָד בֶּן־שִׁמְעָת וִיהוֺזָבָד בֶּן־שֹׁמֵר עֲבָדָיו הִכֻּהוּ וַיָּמֹת וַיִּקְבְּרוּ אֹתוֺ עִם־אֲבֹתָיו בְּעִיר דָּוִד וַיִּמְלֹךְ אֲמַצְיָה בְנוֺ תַּחְתָּיו,CBH
2 Kgs 13:1,בִּשְׁנַת עֶשְׂרִים וְשָׁלֹשׁ שָׁנָה לְיוֺאָשׁ בֶּן־אֲחַזְיָהוּ מֶלֶךְ יְהוּדָה מָלַךְ יְהוֺאָחָז בֶּן־יֵהוּא עַל־יִשְׂרָאֵל בְּשֹׁמְרוֺן שְׁבַע עֶשְׂרֵה שָׁנָה,CBH
2 Kgs 13:2,וַיַּעַשׂ הָרַע בְּעֵינֵי יְהוָה וַיֵּלֶךְ אַחַר חַטֹּאת יָרָבְעָם בֶּן־נְבָט אֲשֶׁר־הֶחֱטִיא אֶת־יִשְׂרָאֵל לֹא־סָר מִמֶּנָּה,CBH
2 Kgs 13:3,וַיִּחַר־אַף יְהוָה בְּיִשְׂרָאֵל וַיִּתְּנֵם בְּיַד חֲזָאֵל מֶלֶךְ־אֲרָם וּבְיַד בֶּן־הֲדַד בֶּן־חֲזָאֵל כָּל־הַיָּמִים,CBH
2 Kgs 13:4,וַיְחַל יְהוֺאָחָז אֶת־פְּנֵי יְהוָה וַיִּשְׁמַע אֵלָיו יְהוָה כִּי רָאָה אֶת־לַחַץ יִשְׂרָאֵל כִּי־לָחַץ אֹתָם מֶלֶךְ אֲרָם,CBH
2 Kgs 13:5,וַיִּתֵּן יְהוָה לְיִשְׂרָאֵל מוֺשִׁיעַ וַיֵּצְאוּ מִתַּחַת יַד־אֲרָם וַיֵּשְׁבוּ בְנֵי־יִשְׂרָאֵל בְּאָהֳלֵיהֶם כִּתְמוֺל שִׁלְשׁוֺם,CBH
2 Kgs 13:6,אַךְ לֹא־סָרוּ מֵחַטֹּאות בֵּית־יָרָבְעָם אֲשֶׁר־הֶחֱטִיא אֶת־יִשְׂרָאֵל בָּהּ הָלָךְ וְגַם הָאֲשֵׁרָה עָמְדָה בְּשֹׁמְרוֺן,CBH
2 Kgs 13:7,כִּי לֹא הִשְׁאִיר לִיהוֺאָחָז עָם כִּי אִם־חֲמִשִּׁים פָּרָשִׁים וַעֲשָׂרָה רֶכֶב וַעֲשֶׂרֶת אֲלָפִים רַגְלִי כִּי אִבְּדָם מֶלֶךְ אֲרָם וַיְשִׂמֵם כֶּעָפָר לָדֻשׁ,CBH
2 Kgs 13:8,וְיֶתֶר דִּבְרֵי יְהוֺאָחָז וְכָל־אֲשֶׁר עָשָׂה וּגְבוּרָתוֺ הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 13:9,וַיִּשְׁכַּב יְהוֺאָחָז עִם־אֲבֹתָיו וַיִּקְבְּרֻהוּ בְּשֹׁמְרוֺן וַיִּמְלֹךְ יוֺאָשׁ בְּנוֺ תַּחְתָּיו,CBH
2 Kgs 13:10,בִּשְׁנַת שְׁלֹשִׁים וָשֶׁבַע שָׁנָה לְיוֺאָשׁ מֶלֶךְ יְהוּדָה מָלַךְ יְהוֺאָשׁ בֶּן־יְהוֺאָחָז עַל־יִשְׂרָאֵל בְּשֹׁמְרוֺן שֵׁשׁ עֶשְׂרֵה שָׁנָה,CBH
2 Kgs 13:11,וַיַּעֲשֶׂה הָרַע בְּעֵינֵי יְהוָה לֹא סָר מִכָּל־חַטֹּאות יָרָבְעָם בֶּן־נְבָט אֲשֶׁר־הֶחֱטִיא אֶת־יִשְׂרָאֵל בָּהּ הָלָךְ,CBH
2 Kgs 13:12,וְיֶתֶר דִּבְרֵי יוֺאָשׁ וְכָל־אֲשֶׁר עָשָׂה וּגְבוּרָתוֺ אֲשֶׁר נִלְחַם עִם אֲמַצְיָה מֶלֶךְ־יְהוּדָה הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 13:13,וַיִּשְׁכַּב יוֺאָשׁ עִם־אֲבֹתָיו וְיָרָבְעָם יָשַׁב עַל־כִּסְאוֺ וַיִּקָּבֵר יוֺאָשׁ בְּשֹׁמְרוֺן עִם מַלְכֵי יִשְׂרָאֵל,CBH
2 Kgs 13:14,וֶאֱלִישָׁע חָלָה אֶת־חָלְיוֺ אֲשֶׁר יָמוּת בּוֺ וַיֵּרֶד אֵלָיו יוֺאָשׁ מֶלֶךְ־יִשְׂרָאֵל וַיֵּבְךְּ עַל־פָּנָיו וַיֹּאמַר אָבִי אָבִי רֶכֶב יִשְׂרָאֵל וּפָרָשָׁיו,CBH
2 Kgs 13:15,וַיֹּאמֶר לוֺ אֱלִישָׁע קַח קֶשֶׁת וְחִצִּים וַיִּקַּח אֵלָיו קֶשֶׁת וְחִצִּים,CBH
2 Kgs 13:16,וַיֹּאמֶר לְמֶלֶךְ יִשְׂרָאֵל הַרְכֵּב יָדְךָ עַל־הַקֶּשֶׁת וַיַּרְכֵּב יָדוֺ וַיָּשֶׂם אֱלִישָׁע יָדָיו עַל־יְדֵי הַמֶּלֶךְ,CBH
2 Kgs 13:17,וַיֹּאמֶר פְּתַח הַחַלּוֺן קֵדְמָה וַיִּפְתָּח וַיֹּאמֶר אֱלִישָׁע יְרֵה וַיּוֺר וַיֹּאמֶר חֵץ־תְּשׁוּעָה לַיהוָה וְחֵץ תְּשׁוּעָה בַאֲרָם וְהִכִּיתָ אֶת־אֲרָם בַּאֲפֵק עַד־כַּלֵּה,CBH
2 Kgs 13:18,וַיֹּאמֶר קַח הַחִצִּים וַיִּקָּח וַיֹּאמֶר לְמֶלֶךְ־יִשְׂרָאֵל הַךְ־אַרְצָה וַיַּךְ שָׁלֹשׁ־פְּעָמִים וַיַּעֲמֹד,CBH
2 Kgs 13:19,וַיִּקְצֹף עָלָיו אִישׁ הָאֱלֹהִים וַיֹּאמֶר לְהַכּוֺת חָמֵשׁ אוֺ־שֵׁשׁ פְּעָמִים אָז הִכִּיתָ אֶת־אֲרָם עַד־כַּלֵּה וְעַתָּה שָׁלֹשׁ פְּעָמִים תַּכֶּה אֶת־אֲרָם,CBH
2 Kgs 13:20,וַיָּמָת אֱלִישָׁע וַיִּקְבְּרֻהוּ וּגְדוּדֵי מוֺאָב יָבֹאוּ בָאָרֶץ בָּא שָׁנָה,CBH
2 Kgs 13:21,וַיְהִי הֵם קֹבְרִים אִישׁ וְהִנֵּה רָאוּ אֶת־הַגְּדוּד וַיַּשְׁלִיכוּ אֶת־הָאִישׁ בְּקֶבֶר אֱלִישָׁע וַיֵּלֶךְ וַיִּגַּע הָאִישׁ בְּעַצְמוֺת אֱלִישָׁע וַיְחִי וַיָּקָם עַל־רַגְלָיו,CBH
2 Kgs 13:22,וַחֲזָאֵל מֶלֶךְ אֲרָם לָחַץ אֶת־יִשְׂרָאֵל כֹּל יְמֵי יְהוֺאָחָז,CBH
2 Kgs 13:23,וַיָּחָן יְהוָה אֹתָם וַיְרַחֲמֵם וַיִּפֶן אֲלֵיהֶם לְמַעַן בְּרִיתוֺ אֶת־אַבְרָהָם יִצְחָק וְיַעֲקֹב וְלֹא אָבָה הַשְׁחִיתָם וְלֹא־הִשְׁלִיכָם מֵעַל־פָּנָיו עַד־עָתָּה,CBH
2 Kgs 13:24,וַיָּמָת חֲזָאֵל מֶלֶךְ־אֲרָם וַיִּמְלֹךְ בֶּן־הֲדַד בְּנוֺ תַּחְתָּיו,CBH
2 Kgs 13:25,וַיָּשָׁב יְהוֺאָשׁ בֶּן־יְהוֺאָחָז וַיִּקַּח אֶת־הֶעָרִים מִיַּד בֶּן־הֲדַד בֶּן־חֲזָאֵל אֲשֶׁר לָקַח מִיַּד יְהוֺאָחָז אָבִיו בַּמִּלְחָמָה שָׁלֹשׁ פְּעָמִים הִכָּהוּ יוֺאָשׁ וַיָּשֶׁב אֶת־עָרֵי יִשְׂרָאֵל,CBH
2 Kgs 14:1,בִּשְׁנַת שְׁתַּיִם לְיוֺאָשׁ בֶּן־יוֺאָחָז מֶלֶךְ יִשְׂרָאֵל מָלַךְ אֲמַצְיָהוּ בֶן־יוֺאָשׁ מֶלֶךְ יְהוּדָה,CBH
2 Kgs 14:2,בֶּן־עֶשְׂרִים וְחָמֵשׁ שָׁנָה הָיָה בְמָלְכוֺ וְעֶשְׂרִים וָתֵשַׁע שָׁנָה מָלַךְ בִּירוּשָׁלִָם וְשֵׁם אִמּוֺ יְהוֺעַדָּן מִן־יְרוּשָׁלִָם,CBH
2 Kgs 14:3,וַיַּעַשׂ הַיָּשָׁר בְּעֵינֵי יְהוָה רַק לֹא כְּדָוִד אָבִיו כְּכֹל אֲשֶׁר־עָשָׂה יוֺאָשׁ אָבִיו עָשָׂה,CBH
2 Kgs 14:4,רַק הַבָּמוֺת לֹא־סָרוּ עוֺד הָעָם מְזַבְּחִים וּמְקַטְּרִים בַּבָּמוֺת,CBH
2 Kgs 14:5,וַיְהִי כַּאֲשֶׁר חָזְקָה הַמַּמְלָכָה בְּיָדוֺ וַיַּךְ אֶת־עֲבָדָיו הַמַּכִּים אֶת־הַמֶּלֶךְ אָבִיו,CBH
2 Kgs 14:6,וְאֶת־בְּנֵי הַמַּכִּים לֹא הֵמִית כַּכָּתוּב בְּסֵפֶר תּוֺרַת־מֹשֶׁה אֲשֶׁר־צִוָּה יְהוָה לֵאמֹר לֹא־יוּמְתוּ אָבוֺת עַל־בָּנִים וּבָנִים לֹא־יוּמְתוּ עַל־אָבוֺת כִּי אִם־אִישׁ בְּחֶטְאוֺ יוּמָת,CBH
2 Kgs 14:7,הוּא־הִכָּה אֶת־אֱדוֺם בְּגֵיא־מֶלַח עֲשֶׂרֶת אֲלָפִים וְתָפַשׂ אֶת־הַסֶּלַע בַּמִּלְחָמָה וַיִּקְרָא אֶת־שְׁמָהּ יָקְתְאֵל עַד הַיּוֺם הַזֶּה,CBH
2 Kgs 14:8,אָז שָׁלַח אֲמַצְיָה מַלְאָכִים אֶל־יְהוֺאָשׁ בֶּן־יְהוֺאָחָז בֶּן־יֵהוּא מֶלֶךְ יִשְׂרָאֵל לֵאמֹר לְכָה נִתְרָאֶה פָנִים,CBH
2 Kgs 14:9,וַיִּשְׁלַח יְהוֺאָשׁ מֶלֶךְ־יִשְׂרָאֵל אֶל־אֲמַצְיָהוּ מֶלֶךְ־יְהוּדָה לֵאמֹר הַחוֺחַ אֲשֶׁר בַּלְּבָנוֺן שָׁלַח אֶל־הָאֶרֶז אֲשֶׁר בַּלְּבָנוֺן לֵאמֹר תְּנָה־אֶת־בִּתְּךָ לִבְנִי לְאִשָּׁה וַתַּעֲבֹר חַיַּת הַשָּׂדֶה אֲשֶׁר בַּלְּבָנוֺן וַתִּרְמֹס אֶת־הַחוֺחַ,CBH
2 Kgs 14:10,הַכֵּה הִכִּיתָ אֶת־אֱדוֺם וּנְשָׂאֲךָ לִבֶּךָ הִכָּבֵד וְשֵׁב בְּבֵיתֶךָ וְלָמָּה תִתְגָּרֶה בְּרָעָה וְנָפַלְתָּה אַתָּה וִיהוּדָה עִמָּךְ,CBH
2 Kgs 14:11,וְלֹא־שָׁמַע אֲמַצְיָהוּ וַיַּעַל יְהוֺאָשׁ מֶלֶךְ־יִשְׂרָאֵל וַיִּתְרָאוּ פָנִים הוּא וַאֲמַצְיָהוּ מֶלֶךְ־יְהוּדָה בְּבֵית שֶׁמֶשׁ אֲשֶׁר לִיהוּדָה,CBH
2 Kgs 14:12,וַיִּנָּגֶף יְהוּדָה לִפְנֵי יִשְׂרָאֵל וַיָּנֻסוּ אִישׁ לְאֹהָלָיו,CBH
2 Kgs 14:13,וְאֵת אֲמַצְיָהוּ מֶלֶךְ־יְהוּדָה בֶּן־יְהוֺאָשׁ בֶּן־אֲחַזְיָהוּ תָּפַשׂ יְהוֺאָשׁ מֶלֶךְ־יִשְׂרָאֵל בְּבֵית שָׁמֶשׁ וַיָּבֹא יְרוּשָׁלִַם וַיִּפְרֹץ בְּחוֺמַת יְרוּשָׁלִַם בְּשַׁעַר אֶפְרַיִם עַד־שַׁעַר הַפִּנָּה אַרְבַּע מֵאוֺת אַמָּה,CBH
2 Kgs 14:14,וְלָקַח אֶת־כָּל־הַזָּהָב־וְהַכֶּסֶף וְאֵת כָּל־הַכֵּלִים הַנִּמְצְאִים בֵּית־יְהוָה וּבְאֹצְרוֺת בֵּית הַמֶּלֶךְ וְאֵת בְּנֵי הַתַּעֲרֻבוֺת וַיָּשָׁב שֹׁמְרוֺנָה,CBH
2 Kgs 14:15,וְיֶתֶר דִּבְרֵי יְהוֺאָשׁ אֲשֶׁר עָשָׂה וּגְבוּרָתוֺ וַאֲשֶׁר נִלְחַם עִם אֲמַצְיָהוּ מֶלֶךְ־יְהוּדָה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 14:16,וַיִּשְׁכַּב יְהוֺאָשׁ עִם־אֲבֹתָיו וַיִּקָּבֵר בְּשֹׁמְרוֺן עִם מַלְכֵי יִשְׂרָאֵל וַיִּמְלֹךְ יָרָבְעָם בְּנוֺ תַּחְתָּיו,CBH
2 Kgs 14:17,וַיְחִי אֲמַצְיָהוּ בֶן־יוֺאָשׁ מֶלֶךְ יְהוּדָה אַחֲרֵי מוֺת יְהוֺאָשׁ בֶּן־יְהוֺאָחָז מֶלֶךְ יִשְׂרָאֵל חֲמֵשׁ עֶשְׂרֵה שָׁנָה,CBH
2 Kgs 14:18,וְיֶתֶר דִּבְרֵי אֲמַצְיָהוּ הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 14:19,וַיִּקְשְׁרוּ עָלָיו קֶשֶׁר בִּירוּשָׁלִַם וַיָּנָס לָכִישָׁה וַיִּשְׁלְחוּ אַחֲרָיו לָכִישָׁה וַיְמִתֻהוּ שָׁם,CBH
2 Kgs 14:20,וַיִּשְׂאוּ אֹתוֺ עַל־הַסּוּסִים וַיִּקָּבֵר בִּירוּשָׁלִַם עִם־אֲבֹתָיו בְּעִיר דָּוִד,CBH
2 Kgs 14:21,וַיִּקְחוּ כָּל־עַם יְהוּדָה אֶת־עֲזַרְיָה וְהוּא בֶּן־שֵׁשׁ עֶשְׂרֵה שָׁנָה וַיַּמְלִכוּ אֹתוֺ תַּחַת אָבִיו אֲמַצְיָהוּ,CBH
2 Kgs 14:22,הוּא בָּנָה אֶת־אֵילַת וַיְשִׁבֶהָ לִיהוּדָה אַחֲרֵי שְׁכַב־הַמֶּלֶךְ עִם־אֲבֹתָיו,CBH
2 Kgs 14:23,בִּשְׁנַת חֲמֵשׁ־עֶשְׂרֵה שָׁנָה לַאֲמַצְיָהוּ בֶן־יוֺאָשׁ מֶלֶךְ יְהוּדָה מָלַךְ יָרָבְעָם בֶּן־יוֺאָשׁ מֶלֶךְ־יִשְׂרָאֵל בְּשֹׁמְרוֺן אַרְבָּעִים וְאַחַת שָׁנָה,CBH
2 Kgs 14:24,וַיַּעַשׂ הָרַע בְּעֵינֵי יְהוָה לֹא סָר מִכָּל־חַטֹּאות יָרָבְעָם בֶּן־נְבָט אֲשֶׁר הֶחֱטִיא אֶת־יִשְׂרָאֵל,CBH
2 Kgs 14:25,הוּא הֵשִׁיב אֶת־גְּבוּל יִשְׂרָאֵל מִלְּבוֺא חֲמָת עַד־יָם הָעֲרָבָה כִּדְבַר יְהוָה אֱלֹהֵי יִשְׂרָאֵל אֲשֶׁר דִּבֶּר בְּיַד־עַבְדּוֺ יוֺנָה בֶן־אֲמִתַּי הַנָּבִיא אֲשֶׁר מִגַּת הַחֵפֶר,CBH
2 Kgs 14:26,כִּי־רָאָה יְהוָה אֶת־עֳנִי יִשְׂרָאֵל מֹרֶה מְאֹד וְאֶפֶס עָצוּר וְאֶפֶס עָזוּב וְאֵין עֹזֵר לְיִשְׂרָאֵל,CBH
2 Kgs 14:27,וְלֹא־דִבֶּר יְהוָה לִמְחוֺת אֶת־שֵׁם יִשְׂרָאֵל מִתַּחַת הַשָּׁמָיִם וַיּוֺשִׁיעֵם בְּיַד יָרָבְעָם בֶּן־יוֺאָשׁ,CBH
2 Kgs 14:28,וְיֶתֶר דִּבְרֵי יָרָבְעָם וְכָל־אֲשֶׁר עָשָׂה וּגְבוּרָתוֺ אֲשֶׁר־נִלְחָם וַאֲשֶׁר הֵשִׁיב אֶת־דַּמֶּשֶׂק וְאֶת־חֲמָת לִיהוּדָה בְּיִשְׂרָאֵל הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 14:29,וַיִּשְׁכַּב יָרָבְעָם עִם־אֲבֹתָיו עִם מַלְכֵי יִשְׂרָאֵל וַיִּמְלֹךְ זְכַרְיָה בְנוֺ תַּחְתָּיו,CBH
2 Kgs 15:1,בִּשְׁנַת עֶשְׂרִים וָשֶׁבַע שָׁנָה לְיָרָבְעָם מֶלֶךְ יִשְׂרָאֵל מָלַךְ עֲזַרְיָה בֶן־אֲמַצְיָה מֶלֶךְ יְהוּדָה,CBH
2 Kgs 15:2,בֶּן־שֵׁשׁ עֶשְׂרֵה שָׁנָה הָיָה בְמָלְכוֺ וַחֲמִשִּׁים וּשְׁתַּיִם שָׁנָה מָלַךְ בִּירוּשָׁלִָם וְשֵׁם אִמּוֺ יְכָלְיָהוּ מִירוּשָׁלִָם,CBH
2 Kgs 15:3,וַיַּעַשׂ הַיָּשָׁר בְּעֵינֵי יְהוָה כְּכֹל אֲשֶׁר־עָשָׂה אֲמַצְיָהוּ אָבִיו,CBH
2 Kgs 15:4,רַק הַבָּמוֺת לֹא־סָרוּ עוֺד הָעָם מְזַבְּחִים וּמְקַטְּרִים בַּבָּמוֺת,CBH
2 Kgs 15:5,וַיְנַגַּע יְהוָה אֶת־הַמֶּלֶךְ וַיְהִי מְצֹרָע עַד־יוֺם מֹתוֺ וַיֵּשֶׁב בְּבֵית הַחָפְשִׁית וְיוֺתָם בֶּן־הַמֶּלֶךְ עַל־הַבַּיִת שֹׁפֵט אֶת־עַם הָאָרֶץ,CBH
2 Kgs 15:6,וְיֶתֶר דִּבְרֵי עֲזַרְיָהוּ וְכָל־אֲשֶׁר עָשָׂה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 15:7,וַיִּשְׁכַּב עֲזַרְיָה עִם־אֲבֹתָיו וַיִּקְבְּרוּ אֹתוֺ עִם־אֲבֹתָיו בְּעִיר דָּוִד וַיִּמְלֹךְ יוֺתָם בְּנוֺ תַּחְתָּיו,CBH
2 Kgs 15:8,בִּשְׁנַת שְׁלֹשִׁים וּשְׁמֹנֶה שָׁנָה לַעֲזַרְיָהוּ מֶלֶךְ יְהוּדָה מָלַךְ זְכַרְיָהוּ בֶן־יָרָבְעָם עַל־יִשְׂרָאֵל בְּשֹׁמְרוֺן שִׁשָּׁה חֳדָשִׁים,CBH
2 Kgs 15:9,וַיַּעַשׂ הָרַע בְּעֵינֵי יְהוָה כַּאֲשֶׁר עָשׂוּ אֲבֹתָיו לֹא סָר מֵחַטֹּאות יָרָבְעָם בֶּן־נְבָט אֲשֶׁר הֶחֱטִיא אֶת־יִשְׂרָאֵל,CBH
2 Kgs 15:10,וַיִּקְשֹׁר עָלָיו שַׁלֻּם בֶּן־יָבֵשׁ וַיַּכֵּהוּ קָבָלְ־עָם וַיְמִיתֵהוּ וַיִּמְלֹךְ תַּחְתָּיו,CBH
2 Kgs 15:11,וְיֶתֶר דִּבְרֵי זְכַרְיָה הִנָּם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 15:12,הוּא דְבַר־יְהוָה אֲשֶׁר דִּבֶּר אֶל־יֵהוּא לֵאמֹר בְּנֵי רְבִיעִים יֵשְׁבוּ לְךָ עַל־כִּסֵּא יִשְׂרָאֵל וַיְהִי־כֵן,CBH
2 Kgs 15:13,שַׁלּוּם בֶּן־יָבֵישׁ מָלַךְ בִּשְׁנַת שְׁלֹשִׁים וָתֵשַׁע שָׁנָה לְעֻזִיָּה מֶלֶךְ יְהוּדָה וַיִּמְלֹךְ יֶרַח־יָמִים בְּשֹׁמְרוֺן,CBH
2 Kgs 15:14,וַיַּעַל מְנַחֵם בֶּן־גָּדִי מִתִּרְצָה וַיָּבֹא שֹׁמְרוֺן וַיַּךְ אֶת־שַׁלּוּם בֶּן־יָבֵישׁ בְּשֹׁמְרוֺן וַיְמִיתֵהוּ וַיִּמְלֹךְ תַּחְתָּיו,CBH
2 Kgs 15:15,וְיֶתֶר דִּבְרֵי שַׁלּוּם וְקִשְׁרוֺ אֲשֶׁר קָשָׁר הִנָּם כְּתֻבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 15:16,אָז יַכֶּה־מְנַחֵם אֶת־תִּפְסַח וְאֶת־כָּל־אֲשֶׁר־בָּהּ וְאֶת־גְּבוּלֶיהָ מִתִּרְצָה כִּי לֹא פָתַח וַיַּךְ אֵת כָּל־הֶהָרוֺתֶיהָ בִּקֵּעַ,CBH
2 Kgs 15:17,בִּשְׁנַת שְׁלֹשִׁים וָתֵשַׁע שָׁנָה לַעֲזַרְיָה מֶלֶךְ יְהוּדָה מָלַךְ מְנַחֵם בֶּן־גָּדִי עַל־יִשְׂרָאֵל עֶשֶׂר שָׁנִים בְּשֹׁמְרוֺן,CBH
2 Kgs 15:18,וַיַּעַשׂ הָרַע בְּעֵינֵי יְהוָה לֹא סָר מֵעַל חַטֹּאות יָרָבְעָם בֶּן־נְבָט אֲשֶׁר־הֶחֱטִיא אֶת־יִשְׂרָאֵל כָּל־יָמָיו,CBH
2 Kgs 15:19,בָּא פוּל מֶלֶךְ־אַשּׁוּר עַל־הָאָרֶץ וַיִּתֵּן מְנַחֵם לְפוּל אֶלֶף כִּכַּר־כָּסֶף לִהְיוֺת יָדָיו אִתּוֺ לְהַחֲזִיק הַמַּמְלָכָה בְּיָדוֺ,CBH
2 Kgs 15:20,וַיֹּצֵא מְנַחֵם אֶת־הַכֶּסֶף עַל־יִשְׂרָאֵל עַל כָּל־גִּבּוֺרֵי הַחַיִל לָתֵת לְמֶלֶךְ אַשּׁוּר חֲמִשִּׁים שְׁקָלִים כֶּסֶף לְאִישׁ אֶחָד וַיָּשָׁב מֶלֶךְ אַשּׁוּר וְלֹא־עָמַד שָׁם בָּאָרֶץ,CBH
2 Kgs 15:21,וְיֶתֶר דִּבְרֵי מְנַחֵם וְכָל־אֲשֶׁר עָשָׂה הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 15:22,וַיִּשְׁכַּב מְנַחֵם עִם־אֲבֹתָיו וַיִּמְלֹךְ פְּקַחְיָה בְנוֺ תַּחְתָּיו,CBH
2 Kgs 15:23,בִּשְׁנַת חֲמִשִּׁים שָׁנָה לַעֲזַרְיָה מֶלֶךְ יְהוּדָה מָלַךְ פְּקַחְיָה בֶן־מְנַחֵם עַל־יִשְׂרָאֵל בְּשֹׁמְרוֺן שְׁנָתָיִם,CBH
2 Kgs 15:24,וַיַּעַשׂ הָרַע בְּעֵינֵי יְהוָה לֹא סָר מֵחַטֹּאות יָרָבְעָם בֶּן־נְבָט אֲשֶׁר הֶחֱטִיא אֶת־יִשְׂרָאֵל,CBH
2 Kgs 15:25,וַיִּקְשֹׁר עָלָיו פֶּקַח בֶּן־רְמַלְיָהוּ שָׁלִישׁוֺ וַיַּכֵּהוּ בְשֹׁמְרוֺן בְּאַרְמוֺן בֵּית־הַמֶּלֶךְ אֶת־אַרְגֹּב וְאֶת־הָאַרְיֵה וְעִמּוֺ חֲמִשִּׁים אִישׁ מִבְּנֵי גִלְעָדִים וַיְמִיתֵהוּ וַיִּמְלֹךְ תַּחְתָּיו,CBH
2 Kgs 15:26,וְיֶתֶר דִּבְרֵי פְקַחְיָה וְכָל־אֲשֶׁר עָשָׂה הִנָּם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 15:27,בִּשְׁנַת חֲמִשִּׁים וּשְׁתַּיִם שָׁנָה לַעֲזַרְיָה מֶלֶךְ יְהוּדָה מָלַךְ פֶּקַח בֶּן־רְמַלְיָהוּ עַל־יִשְׂרָאֵל בְּשֹׁמְרוֺן עֶשְׂרִים שָׁנָה,CBH
2 Kgs 15:28,וַיַּעַשׂ הָרַע בְּעֵינֵי יְהוָה לֹא סָר מִן־חַטֹּאות יָרָבְעָם בֶּן־נְבָט אֲשֶׁר הֶחֱטִיא אֶת־יִשְׂרָאֵל,CBH
2 Kgs 15:29,בִּימֵי פֶּקַח מֶלֶךְ־יִשְׂרָאֵל בָּא תִּגְלַת פִּלְאֶסֶר מֶלֶךְ אַשּׁוּר וַיִּקַּח אֶת־עִיּוֺן וְאֶת־אָבֵל בֵּית־מַעֲכָה וְאֶת־יָנוֺחַ וְאֶת־קֶדֶשׁ וְאֶת־חָצוֺר וְאֶת־הַגִּלְעָד וְאֶת־הַגָּלִילָה כֹּל אֶרֶץ נַפְתָּלִי וַיַּגְלֵם אַשּׁוּרָה,CBH
2 Kgs 15:30,וַיִּקְשָׁר־קֶשֶׁר הוֺשֵׁעַ בֶּן־אֵלָה עַל־פֶּקַח בֶּן־רְמַלְיָהוּ וַיַּכֵּהוּ וַיְמִיתֵהוּ וַיִּמְלֹךְ תַּחְתָּיו בִּשְׁנַת עֶשְׂרִים לְיוֺתָם בֶּן־עֻזִיָּה,CBH
2 Kgs 15:31,וְיֶתֶר דִּבְרֵי־פֶקַח וְכָל־אֲשֶׁר עָשָׂה הִנָּם כְּתוּבִים עַל־סֵפֶר דִּבְרֵי הַיָּמִים לְמַלְכֵי יִשְׂרָאֵל,CBH
2 Kgs 15:32,בִּשְׁנַת שְׁתַּיִם לְפֶקַח בֶּן־רְמַלְיָהוּ מֶלֶךְ יִשְׂרָאֵל מָלַךְ יוֺתָם בֶּן־עֻזִיָּהוּ מֶלֶךְ יְהוּדָה,CBH
2 Kgs 15:33,בֶּן־עֶשְׂרִים וְחָמֵשׁ שָׁנָה הָיָה בְמָלְכוֺ וְשֵׁשׁ־עֶשְׂרֵה שָׁנָה מָלַךְ בִּירוּשָׁלִָם וְשֵׁם אִמּוֺ יְרוּשָׁא בַּת־צָדוֺק,CBH
2 Kgs 15:34,וַיַּעַשׂ הַיָּשָׁר בְּעֵינֵי יְהוָה כְּכֹל אֲשֶׁר־עָשָׂה עֻזִיָּהוּ אָבִיו עָשָׂה,CBH
2 Kgs 15:35,רַק הַבָּמוֺת לֹא סָרוּ עוֺד הָעָם מְזַבְּחִים וּמְקַטְּרִים בַּבָּמוֺת הוּא בָּנָה אֶת־שַׁעַר בֵּית־יְהוָה הָעֶלְיוֺן,CBH
2 Kgs 15:36,וְיֶתֶר דִּבְרֵי יוֺתָם אֲשֶׁר עָשָׂה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 15:37,בַּיָּמִים הָהֵם הֵחֵל יְהוָה לְהַשְׁלִיחַ בִּיהוּדָה רְצִין מֶלֶךְ אֲרָם וְאֵת פֶּקַח בֶּן־רְמַלְיָהוּ,CBH
2 Kgs 15:38,וַיִּשְׁכַּב יוֺתָם עִם־אֲבֹתָיו וַיִּקָּבֵר עִם־אֲבֹתָיו בְּעִיר דָּוִד אָבִיו וַיִּמְלֹךְ אָחָז בְּנוֺ תַּחְתָּיו,CBH
2 Kgs 16:1,בִּשְׁנַת שְׁבַע־עֶשְׂרֵה שָׁנָה לְפֶקַח בֶּן־רְמַלְיָהוּ מָלַךְ אָחָז בֶּן־יוֺתָם מֶלֶךְ יְהוּדָה,CBH
2 Kgs 16:2,בֶּן־עֶשְׂרִים שָׁנָה אָחָז בְּמָלְכוֺ וְשֵׁשׁ־עֶשְׂרֵה שָׁנָה מָלַךְ בִּירוּשָׁלִָם וְלֹא־עָשָׂה הַיָּשָׁר בְּעֵינֵי יְהוָה אֱלֹהָיו כְּדָוִד אָבִיו,CBH
2 Kgs 16:3,וַיֵּלֶךְ בְּדֶרֶךְ מַלְכֵי יִשְׂרָאֵל וְגַם אֶת־בְּנוֺ הֶעֱבִיר בָּאֵשׁ כְּתֹעֲבוֺת הַגּוֺיִם אֲשֶׁר הוֺרִישׁ יְהוָה אֹתָם מִפְּנֵי בְּנֵי יִשְׂרָאֵל,CBH
2 Kgs 16:4,וַיְזַבֵּחַ וַיְקַטֵּר בַּבָּמוֺת וְעַל־הַגְּבָעוֺת וְתַחַת כָּל־עֵץ רַעֲנָן,CBH
2 Kgs 16:5,אָז יַעֲלֶה רְצִין מֶלֶךְ־אֲרָם וּפֶקַח בֶּן־רְמַלְיָהוּ מֶלֶךְ־יִשְׂרָאֵל יְרוּשָׁלִַם לַמִּלְחָמָה וַיָּצֻרוּ עַל־אָחָז וְלֹא יָכְלוּ לְהִלָּחֵם,CBH
2 Kgs 16:6,בָּעֵת הַהִיא הֵשִׁיב רְצִין מֶלֶךְ־אֲרָם אֶת־אֵילַת לַאֲרָם וַיְנַשֵּׁל אֶת־הַיְהוּדִים מֵאֵילוֺת וַאֲדֹמִים בָּאוּ אֵילַת וַיֵּשְׁבוּ שָׁם עַד הַיּוֺם הַזֶּה,CBH
2 Kgs 16:7,וַיִּשְׁלַח אָחָז מַלְאָכִים אֶל־תִּגְלַת פְּלֶסֶר מֶלֶךְ־אַשּׁוּר לֵאמֹר עַבְדְּךָ וּבִנְךָ אָנִי עֲלֵה וְהוֺשִׁעֵנִי מִכַּף מֶלֶךְ־אֲרָם וּמִכַּף מֶלֶךְ יִשְׂרָאֵל הַקּוֺמִים עָלָי,CBH
2 Kgs 16:8,וַיִּקַּח אָחָז אֶת־הַכֶּסֶף וְאֶת־הַזָּהָב הַנִּמְצָא בֵּית יְהוָה וּבְאֹצְרוֺת בֵּית הַמֶּלֶךְ וַיִּשְׁלַח לְמֶלֶךְ־אַשּׁוּר שֹׁחַד,CBH
2 Kgs 16:9,וַיִּשְׁמַע אֵלָיו מֶלֶךְ אַשּׁוּר וַיַּעַל מֶלֶךְ אַשּׁוּר אֶל־דַּמֶּשֶׂק וַיִּתְפְּשֶׂהָ וַיַּגְלֶהָ קִירָה וְאֶת־רְצִין הֵמִית,CBH
2 Kgs 16:10,וַיֵּלֶךְ הַמֶּלֶךְ אָחָז לִקְרַאת תִּגְלַת פִּלְאֶסֶר מֶלֶךְ־אַשּׁוּר דּוּמֶּשֶׂק וַיַּרְא אֶת־הַמִּזְבֵּחַ אֲשֶׁר בְּדַמָּשֶׂק וַיִּשְׁלַח הַמֶּלֶךְ אָחָז אֶל־אוּרִיָּה הַכֹּהֵן אֶת־דְּמוּת הַמִּזְבֵּחַ וְאֶת־תַּבְנִיתוֺ לְכָל־מַעֲשֵׂהוּ,CBH
2 Kgs 16:11,וַיִּבֶן אוּרִיָּה הַכֹּהֵן אֶת־הַמִּזְבֵּחַ כְּכֹל אֲשֶׁר־שָׁלַח הַמֶּלֶךְ אָחָז מִדַּמֶּשֶׂק כֵּן עָשָׂה אוּרִיָּה הַכֹּהֵן עַד־בּוֺא הַמֶּלֶךְ־אָחָז מִדַּמָּשֶׂק,CBH
2 Kgs 16:12,וַיָּבֹא הַמֶּלֶךְ מִדַּמֶּשֶׂק וַיַּרְא הַמֶּלֶךְ אֶת־הַמִּזְבֵּחַ וַיִּקְרַב הַמֶּלֶךְ עַל־הַמִּזְבֵּחַ וַיַּעַל עָלָיו,CBH
2 Kgs 16:13,וַיַּקְטֵר אֶת־עֹלָתוֺ וְאֶת־מִנְחָתוֺ וַיַּסֵּךְ אֶת־נִסְכּוֺ וַיִּזְרֹק אֶת־דַּם־הַשְּׁלָמִים אֲשֶׁר־לוֺ עַל־הַמִּזְבֵּחַ,CBH
2 Kgs 16:14,וְאֵת הַמִּזְבַּח הַנְּחֹשֶׁת אֲשֶׁר לִפְנֵי יְהוָה וַיַּקְרֵב מֵאֵת פְּנֵי הַבַּיִת מִבֵּין הַמִּזְבֵּחַ וּמִבֵּין בֵּית יְהוָה וַיִּתֵּן אֹתוֺ עַל־יֶרֶךְ הַמִּזְבֵּחַ צָפוֺנָה,CBH
2 Kgs 16:15,וַיְצַוֶּה הַמֶּלֶךְ־אָחָז אֶת־אוּרִיָּה הַכֹּהֵן לֵאמֹר עַל הַמִּזְבֵּחַ הַגָּדוֺל הַקְטֵר אֶת־עֹלַת־הַבֹּקֶר וְאֶת־מִנְחַת הָעֶרֶב וְאֶת־עֹלַת הַמֶּלֶךְ וְאֶת־מִנְחָתוֺ וְאֵת עֹלַת כָּל־עַם הָאָרֶץ וּמִנְחָתָם וְנִסְכֵּיהֶם וְכָל־דַּם עֹלָה וְכָל־דַּם־זֶבַח עָלָיו תִּזְרֹק וּמִזְבַּח הַנְּחֹשֶׁת יִהְיֶה־לִּי לְבַקֵּר,CBH
2 Kgs 16:16,וַיַּעַשׂ אוּרִיָּה הַכֹּהֵן כְּכֹל אֲשֶׁר־צִוָּה הַמֶּלֶךְ אָחָז,CBH
2 Kgs 16:17,וַיְקַצֵּץ הַמֶּלֶךְ אָחָז אֶת־הַמִּסְגְּרוֺת הַמְּכֹנוֺת וַיָּסַר מֵעֲלֵיהֶם אֶת־הַכִּיֹּר וְאֶת־הַיָּם הוֺרִד מֵעַל הַבָּקָר הַנְּחֹשֶׁת אֲשֶׁר תַּחְתֶּיהָ וַיִּתֵּן אֹתוֺ עַל מַרְצֶפֶת אֲבָנִים,CBH
2 Kgs 16:18,וְאֶת־מוּסַךְ הַשַּׁבָּת אֲשֶׁר־בָּנוּ בַבַּיִת וְאֶת־מְבוֺא הַמֶּלֶךְ הַחִיצוֺנָה הֵסֵב בֵּית יְהוָה מִפְּנֵי מֶלֶךְ אַשּׁוּר,CBH
2 Kgs 16:19,וְיֶתֶר דִּבְרֵי אָחָז אֲשֶׁר עָשָׂה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 16:20,וַיִּשְׁכַּב אָחָז עִם־אֲבֹתָיו וַיִּקָּבֵר עִם־אֲבֹתָיו בְּעִיר דָּוִד וַיִּמְלֹךְ חִזְקִיָּהוּ בְנוֺ תַּחְתָּיו,CBH
2 Kgs 17:1,בִּשְׁנַת שְׁתֵּים עֶשְׂרֵה לְאָחָז מֶלֶךְ יְהוּדָה מָלַךְ הוֺשֵׁעַ בֶּן־אֵלָה בְשֹׁמְרוֺן עַל־יִשְׂרָאֵל תֵּשַׁע שָׁנִים,CBH
2 Kgs 17:2,וַיַּעַשׂ הָרַע בְּעֵינֵי יְהוָה רַק לֹא כְּמַלְכֵי יִשְׂרָאֵל אֲשֶׁר הָיוּ לְפָנָיו,CBH
2 Kgs 17:3,עָלָיו עָלָה שַׁלְמַנְאֶסֶר מֶלֶךְ אַשּׁוּר וַיְהִי־לוֺ הוֺשֵׁעַ עֶבֶד וַיָּשֶׁב לוֺ מִנְחָה,CBH
2 Kgs 17:4,וַיִּמְצָא מֶלֶךְ־אַשּׁוּר בְּהוֺשֵׁעַ קֶשֶׁר אֲשֶׁר שָׁלַח מַלְאָכִים אֶל־סוֺא מֶלֶךְ־מִצְרַיִם וְלֹא־הֶעֱלָה מִנְחָה לְמֶלֶךְ אַשּׁוּר כְּשָׁנָה בְשָׁנָה וַיַּעַצְרֵהוּ מֶלֶךְ אַשּׁוּר וַיַּאַסְרֵהוּ בֵּית כֶּלֶא,CBH
2 Kgs 17:5,וַיַּעַל מֶלֶךְ־אַשּׁוּר בְּכָל־הָאָרֶץ וַיַּעַל שֹׁמְרוֺן וַיָּצַר עָלֶיהָ שָׁלֹשׁ שָׁנִים,CBH
2 Kgs 17:6,בִּשְׁנַת הַתְּשִׁיעִית לְהוֺשֵׁעַ לָכַד מֶלֶךְ־אַשּׁוּר אֶת־שֹׁמְרוֺן וַיֶּגֶל אֶת־יִשְׂרָאֵל אַשּׁוּרָה וַיֹּשֶׁב אֹתָם בַּחְלַח וּבְחָבוֺר נְהַר גּוֺזָן וְעָרֵי מָדָי,CBH
2 Kgs 17:7,וַיְהִי כִּי־חָטְאוּ בְנֵי־יִשְׂרָאֵל לַיהוָה אֱלֹהֵיהֶם הַמַּעֲלֶה אֹתָם מֵאֶרֶץ מִצְרַיִם מִתַּחַת יַד פַּרְעֹה מֶלֶךְ־מִצְרָיִם וַיִּירְאוּ אֱלֹהִים אֲחֵרִים,CBH
2 Kgs 17:8,וַיֵּלְכוּ בְּחֻקּוֺת הַגּוֺיִם אֲשֶׁר הוֺרִישׁ יְהוָה מִפְּנֵי בְּנֵי יִשְׂרָאֵל וּמַלְכֵי יִשְׂרָאֵל אֲשֶׁר עָשׂוּ,CBH
2 Kgs 17:9,וַיְחַפְּאוּ בְנֵי־יִשְׂרָאֵל דְּבָרִים אֲשֶׁר לֹא־כֵן עַל־יְהוָה אֱלֹהֵיהֶם וַיִּבְנוּ לָהֶם בָּמוֺת בְּכָל־עָרֵיהֶם מִמִּגְדַּל נוֺצְרִים עַד־עִיר מִבְצָר,CBH
2 Kgs 17:10,וַיַּצִּבוּ לָהֶם מַצֵּבוֺת וַאֲשֵׁרִים עַל כָּל־גִּבְעָה גְבֹהָה וְתַחַת כָּל־עֵץ רַעֲנָן,CBH
2 Kgs 17:11,וַיְקַטְּרוּ־שָׁם בְּכָל־בָּמוֺת כַּגּוֺיִם אֲשֶׁר־הֶגְלָה יְהוָה מִפְּנֵיהֶם וַיַּעֲשׂוּ דְּבָרִים רָעִים לְהַכְעִיס אֶת־יְהוָה,CBH
2 Kgs 17:12,וַיַּעַבְדוּ הַגִּלֻּלִים אֲשֶׁר אָמַר יְהוָה לָהֶם לֹא תַעֲשׂוּ אֶת־הַדָּבָר הַזֶּה,CBH
2 Kgs 17:13,וַיָּעַד יְהוָה בְּיִשְׂרָאֵל וּבִיהוּדָה בְּיַד כָּל־נְבִיאֵי כָל־חֹזֶה לֵאמֹר שֻׁבוּ מִדַּרְכֵיכֶם הָרָעִים וְשִׁמְרוּ מִצְוֹתַי חֻקּוֺתַי כְּכָל־הַתּוֺרָה אֲשֶׁר צִוִּיתִי אֶת־אֲבֹתֵיכֶם וַאֲשֶׁר שָׁלַחְתִּי אֲלֵיכֶם בְּיַד עֲבָדַי הַנְּבִיאִים,CBH
2 Kgs 17:14,וְלֹא שָׁמֵעוּ וַיַּקְשׁוּ אֶת־עָרְפָּם כְּעֹרֶף אֲבוֺתָם אֲשֶׁר לֹא הֶאֱמִינוּ בַּיהוָה אֱלֹהֵיהֶם,CBH
2 Kgs 17:15,וַיִּמְאֲסוּ אֶת־חֻקָּיו וְאֶת־בְּרִיתוֺ אֲשֶׁר כָּרַת אֶת־אֲבוֺתָם וְאֵת עֵדְוֹתָיו אֲשֶׁר הֵעִיד בָּם וַיֵּלְכוּ אַחֲרֵי הַהֶבֶל וַיֶּהְבָּלוּ וְאַחֲרֵי הַגּוֺיִם אֲשֶׁר סְבִיבֹתָם אֲשֶׁר צִוָּה יְהוָה אֹתָם לְבִלְתִּי עֲשׂוֺת כָּהֶם,CBH
2 Kgs 17:16,וַיַּעַזְבוּ אֶת־כָּל־מִצְוֹת יְהוָה אֱלֹהֵיהֶם וַיַּעֲשׂוּ לָהֶם מַסֵּכָה ְנֵי עֲגָלִים וַיַּעֲשׂוּ אֲשֵׁירָה וַיִּשְׁתַּחֲווּ לְכָל־צְבָא הַשָּׁמַיִם וַיַּעַבְדוּ אֶת־הַבָּעַל,CBH
2 Kgs 17:17,וַיַּעֲבִירוּ אֶת־בְּנֵיהֶם וְאֶת־בְּנוֺתֵיהֶם בָּאֵשׁ וַיִּקְסְמוּ קְסָמִים וַיְנַחֵשׁוּ וַיִּתְמַכְּרוּ לַעֲשׂוֺת הָרַע בְּעֵינֵי יְהוָה לְהַכְעִיסוֺ,CBH
2 Kgs 17:18,וַיִּתְאַנַּף יְהוָה מְאֹד בְּיִשְׂרָאֵל וַיְסִרֵם מֵעַל פָּנָיו לֹא נִשְׁאַר רַק שֵׁבֶט יְהוּדָה לְבַדּוֺ,CBH
2 Kgs 17:19,גַּם־יְהוּדָה לֹא שָׁמַר אֶת־מִצְוֹת יְהוָה אֱלֹהֵיהֶם וַיֵּלְכוּ בְּחֻקּוֺת יִשְׂרָאֵל אֲשֶׁר עָשׂוּ,CBH
2 Kgs 17:20,וַיִּמְאַס יְהוָה בְּכָל־זֶרַע יִשְׂרָאֵל וַיְעַנֵּם וַיִּתְּנֵם בְּיַד־שֹׁסִים עַד אֲשֶׁר הִשְׁלִיכָם מִפָּנָיו,CBH
2 Kgs 17:21,כִּי־קָרַע יִשְׂרָאֵל מֵעַל בֵּית דָּוִד וַיַּמְלִיכוּ אֶת־יָרָבְעָם בֶּן־נְבָט וַיַּדַּח יָרָבְעָם אֶת־יִשְׂרָאֵל מֵאַחֲרֵי יְהוָה וְהֶחֱטֵיאָם חֲטָאָה גְדוֺלָה,CBH
2 Kgs 17:22,וַיֵּלְכוּ בְּנֵי יִשְׂרָאֵל בְּכָל־חַטֹּאות יָרָבְעָם אֲשֶׁר עָשָׂה לֹא־סָרוּ מִמֶּנָּה,CBH
2 Kgs 17:23,עַד אֲשֶׁר־הֵסִיר יְהוָה אֶת־יִשְׂרָאֵל מֵעַל פָּנָיו כַּאֲשֶׁר דִּבֶּר בְּיַד כָּל־עֲבָדָיו הַנְּבִיאִים וַיִּגֶל יִשְׂרָאֵל מֵעַל אַדְמָתוֺ אַשּׁוּרָה עַד הַיּוֺם הַזֶּה,CBH
2 Kgs 17:24,וַיָּבֵא מֶלֶךְ־אַשּׁוּר מִבָּבֶל וּמִכּוּתָה וּמֵעַוָּא וּמֵחֲמָת וּסְפַרְוַיִם וַיֹּשֶׁב בְּעָרֵי שֹׁמְרוֺן תַּחַת בְּנֵי יִשְׂרָאֵל וַיִּרְשׁוּ אֶת־שֹׁמְרוֺן וַיֵּשְׁבוּ בְּעָרֶיהָ,CBH
2 Kgs 17:25,וַיְהִי בִּתְחִלַּת שִׁבְתָּם שָׁם לֹא יָרְאוּ אֶת־יְהוָה וַיְשַׁלַּח יְהוָה בָּהֶם אֶת־הָאֲרָיוֺת וַיִּהְיוּ הֹרְגִים בָּהֶם,CBH
2 Kgs 17:26,וַיֹּאמְרוּ לְמֶלֶךְ אַשּׁוּר לֵאמֹר הַגּוֺיִם אֲשֶׁר הִגְלִיתָ וַתּוֺשֶׁב בְּעָרֵי שֹׁמְרוֺן לֹא יָדְעוּ אֶת־מִשְׁפַּט אֱלֹהֵי הָאָרֶץ וַיְשַׁלַּח־בָּם אֶת־הָאֲרָיוֺת וְהִנָּם מְמִיתִים אוֺתָם כַּאֲשֶׁר אֵינָם יֹדְעִים אֶת־מִשְׁפַּט אֱלֹהֵי הָאָרֶץ,CBH
2 Kgs 17:27,וַיְצַו מֶלֶךְ־אַשּׁוּר לֵאמֹר הֹלִיכוּ שָׁמָּה אֶחָד מֵהַכֹּהֲנִים אֲשֶׁר הִגְלִיתֶם מִשָּׁם וְיֵלְכוּ וְיֵשְׁבוּ שָׁם וְיֹרֵם אֶת־מִשְׁפַּט אֱלֹהֵי הָאָרֶץ,CBH
2 Kgs 17:28,וַיָּבֹא אֶחָד מֵהַכֹּהֲנִים אֲשֶׁר הִגְלוּ מִשֹּׁמְרוֺן וַיֵּשֶׁב בְּבֵית־אֵל וַיְהִי מוֺרֶה אֹתָם אֵיךְ יִירְאוּ אֶת־יְהוָה,CBH
2 Kgs 17:29,וַיִּהְיוּ עֹשִׂים גּוֺי גּוֺי אֱלֹהָיו וַיַּנִּיחוּ בְּבֵית הַבָּמוֺת אֲשֶׁר עָשׂוּ הַשֹּׁמְרֹנִים גּוֺי גּוֺי בְּעָרֵיהֶם אֲשֶׁר הֵם יֹשְׁבִים שָׁם,CBH
2 Kgs 17:30,וְאַנְשֵׁי בָבֶל עָשׂוּ אֶת־סֻכּוֺת בְּנוֺת וְאַנְשֵׁי־כוּת עָשׂוּ אֶת־נֵרְגַל וְאַנְשֵׁי חֲמָת עָשׂוּ אֶת־אֲשִׁימָא,CBH
2 Kgs 17:31,וְהָעַוִּים עָשׂוּ נִבְחַז וְאֶת־תַּרְתָּק וְהַסְפַרְוִים שֹׂרְפִים אֶת־בְּנֵיהֶם בָּאֵשׁ לְאַדְרַמֶּלֶךְ וַעֲנַמֶּלֶךְ אֱלֹהֵי סְפַרְוָיִם,CBH
2 Kgs 17:32,וַיִּהְיוּ יְרֵאִים אֶת־יְהוָה וַיַּעֲשׂוּ לָהֶם מִקְצוֺתָם כֹּהֲנֵי בָמוֺת וַיִּהְיוּ עֹשִׂים לָהֶם בְּבֵית הַבָּמוֺת,CBH
2 Kgs 17:33,אֶת־יְהוָה הָיוּ יְרֵאִים וְאֶת־אֱלֹהֵיהֶם הָיוּ עֹבְדִים כְּמִשְׁפַּט הַגּוֺיִם אֲשֶׁר־הִגְלוּ אֹתָם מִשָּׁם,CBH
2 Kgs 17:34,עַד הַיּוֺם הַזֶּה הֵם עֹשִׂים כַּמִּשְׁפָּטִים הָרִאשֹׁנִים אֵינָם יְרֵאִים אֶת־יְהוָה וְאֵינָם עֹשִׂים כְּחֻקֹּתָם וּכְמִשְׁפָּטָם וְכַתּוֺרָה וְכַמִּצְוָה אֲשֶׁר צִוָּה יְהוָה אֶת־בְּנֵי יַעֲקֹב אֲשֶׁר־שָׂם שְׁמוֺ יִשְׂרָאֵל,CBH
2 Kgs 17:35,וַיִּכְרֹת יְהוָה אִתָּם בְּרִית וַיְצַוֵּם לֵאמֹר לֹא תִירְאוּ אֱלֹהִים אֲחֵרִים וְלֹא־תִשְׁתַּחֲווּ לָהֶם וְלֹא תַעַבְדוּם וְלֹא תִזְבְּחוּ לָהֶם,CBH
2 Kgs 17:36,כִּי אִם־אֶת־יְהוָה אֲשֶׁר הֶעֱלָה אֶתְכֶם מֵאֶרֶץ מִצְרַיִם בְּכֹחַ גָּדוֺל וּבִזְרוֺעַ נְטוּיָה אֹתוֺ תִירָאוּ וְלוֺ תִשְׁתַּחֲווּ וְלוֺ תִזְבָּחוּ,CBH
2 Kgs 17:37,וְאֶת־הַחֻקִּים וְאֶת־הַמִּשְׁפָּטִים וְהַתּוֺרָה וְהַמִּצְוָה אֲשֶׁר כָּתַב לָכֶם תִּשְׁמְרוּן לַעֲשׂוֺת כָּל־הַיָּמִים וְלֹא תִירְאוּ אֱלֹהִים אֲחֵרִים,CBH
2 Kgs 17:38,וְהַבְּרִית אֲשֶׁר־כָּרַתִּי אִתְּכֶם לֹא תִשְׁכָּחוּ וְלֹא תִירְאוּ אֱלֹהִים אֲחֵרִים,CBH
2 Kgs 17:39,כִּי אִם־אֶת־יְהוָה אֱלֹהֵיכֶם תִּירָאוּ וְהוּא יַצִּיל אֶתְכֶם מִיַּד כָּל־אֹיְבֵיכֶם,CBH
2 Kgs 17:40,וְלֹא שָׁמֵעוּ כִּי אִם־כְּמִשְׁפָּטָם הָרִאשׁוֺן הֵם עֹשִׂים,CBH
2 Kgs 17:41,וַיִּהְיוּ הַגּוֺיִם הָאֵלֶּה יְרֵאִים אֶת־יְהוָה וְאֶת־פְּסִילֵיהֶם הָיוּ עֹבְדִים גַּם־בְּנֵיהֶם וּבְנֵי בְנֵיהֶם כַּאֲשֶׁר עָשׂוּ אֲבֹתָם הֵם עֹשִׂים עַד הַיּוֺם הַזֶּה,CBH
2 Kgs 18:1,וַיְהִי בִּשְׁנַת שָׁלֹשׁ לְהוֺשֵׁעַ בֶּן־אֵלָה מֶלֶךְ יִשְׂרָאֵל מָלַךְ חִזְקִיָּה בֶן־אָחָז מֶלֶךְ יְהוּדָה,CBH
2 Kgs 18:2,בֶּן־עֶשְׂרִים וְחָמֵשׁ שָׁנָה הָיָה בְמָלְכוֺ וְעֶשְׂרִים וָתֵשַׁע שָׁנָה מָלַךְ בִּירוּשָׁלִָם וְשֵׁם אִמּוֺ אֲבִי בַּת־זְכַרְיָה,CBH
2 Kgs 18:3,וַיַּעַשׂ הַיָּשָׁר בְּעֵינֵי יְהוָה כְּכֹל אֲשֶׁר־עָשָׂה דָּוִד אָבִיו,CBH
2 Kgs 18:4,הוּא הֵסִיר אֶת־הַבָּמוֺת וְשִׁבַּר אֶת־הַמַּצֵּבֹת וְכָרַת אֶת־הָאֲשֵׁרָה וְכִתַּת נְחַשׁ הַנְּחֹשֶׁת אֲשֶׁר־עָשָׂה מֹשֶׁה כִּי עַד־הַיָּמִים הָהֵמָּה הָיוּ בְנֵי־יִשְׂרָאֵל מְקַטְּרִים לוֺ וַיִּקְרָא־לוֺ נְחֻשְׁתָּן,CBH
2 Kgs 18:5,בַּיהוָה אֱלֹהֵי־יִשְׂרָאֵל בָּטָח וְאַחֲרָיו לֹא־הָיָה כָמֹהוּ בְּכֹל מַלְכֵי יְהוּדָה וַאֲשֶׁר הָיוּ לְפָנָיו,CBH
2 Kgs 18:6,וַיִּדְבַּק בַּיהוָה לֹא־סָר מֵאַחֲרָיו וַיִּשְׁמֹר מִצְוֹתָיו אֲשֶׁר־צִוָּה יְהוָה אֶת־מֹשֶׁה,CBH
2 Kgs 18:7,וְהָיָה יְהוָה עִמּוֺ בְּכֹל אֲשֶׁר־יֵצֵא יַשְׂכִּיל וַיִּמְרֹד בְּמֶלֶךְ־אַשּׁוּר וְלֹא עֲבָדוֺ,CBH
2 Kgs 18:8,הוּא־הִכָּה אֶת־פְּלִשְׁתִּים עַד־עַזָּה וְאֶת־גְּבוּלֶיהָ מִמִּגְדַּל נוֺצְרִים עַד־עִיר מִבְצָר,CBH
2 Kgs 18:9,וַיְהִי בַּשָּׁנָה הָרְבִיעִית לַמֶּלֶךְ חִזְקִיָּהוּ הִיא הַשָּׁנָה הַשְּׁבִיעִית לְהוֺשֵׁעַ בֶּן־אֵלָה מֶלֶךְ יִשְׂרָאֵל עָלָה שַׁלְמַנְאֶסֶר מֶלֶךְ־אַשּׁוּר עַל־שֹׁמְרוֺן וַיָּצַר עָלֶיהָ,CBH
2 Kgs 18:10,וַיִּלְכְּדֻהָ מִקְצֵה שָׁלֹשׁ שָׁנִים בִּשְׁנַת־שֵׁשׁ לְחִזְקִיָּה הִיא שְׁנַת־תֵּשַׁע לְהוֺשֵׁעַ מֶלֶךְ יִשְׂרָאֵל נִלְכְּדָה שֹׁמְרוֺן,CBH
2 Kgs 18:11,וַיֶּגֶל מֶלֶךְ־אַשּׁוּר אֶת־יִשְׂרָאֵל אַשּׁוּרָה וַיַּנְחֵם בַּחְלַח וּבְחָבוֺר נְהַר גּוֺזָן וְעָרֵי מָדָי,CBH
2 Kgs 18:12,עַל אֲשֶׁר לֹא־שָׁמְעוּ בְּקוֺל יְהוָה אֱלֹהֵיהֶם וַיַּעַבְרוּ אֶת־בְּרִיתוֺ אֵת כָּל־אֲשֶׁר צִוָּה מֹשֶׁה עֶבֶד יְהוָה וְלֹא שָׁמְעוּ וְלֹא עָשׂוּ,CBH
2 Kgs 18:13,וּבְאַרְבַּע עֶשְׂרֵה שָׁנָה לַמֶּלֶךְ חִזְקִיָּה עָלָה סַנְחֵרִיב מֶלֶךְ־אַשּׁוּר עַל כָּל־עָרֵי יְהוּדָה הַבְּצֻרוֺת וַיִּתְפְּשֵׂם,CBH
2 Kgs 18:14,וַיִּשְׁלַח חִזְקִיָּה מֶלֶךְ־יְהוּדָה אֶל־מֶלֶךְ־אַשּׁוּר לָכִישָׁה לֵאמֹר חָטָאתִי שׁוּב מֵעָלַי אֵת אֲשֶׁר־תִּתֵּן עָלַי אֶשָּׂא וַיָּשֶׂם מֶלֶךְ־אַשּׁוּר עַל־חִזְקִיָּה מֶלֶךְ־יְהוּדָה שְׁלֹשׁ מֵאוֺת כִּכַּר־כֶּסֶף וּשְׁלֹשִׁים כִּכַּר זָהָב,CBH
2 Kgs 18:15,וַיִּתֵּן חִזְקִיָּה אֶת־כָּל־הַכֶּסֶף הַנִּמְצָא בֵית־יְהוָה וּבְאֹצְרוֺת בֵּית הַמֶּלֶךְ,CBH
2 Kgs 18:16,בָּעֵת הַהִיא קִצַּץ חִזְקִיָּה אֶת־דַּלְתוֺת הֵיכַל יְהוָה וְאֶת־הָאֹמְנוֺת אֲשֶׁר צִפָּה חִזְקִיָּה מֶלֶךְ יְהוּדָה וַיִּתְּנֵם לְמֶלֶךְ אַשּׁוּר,CBH
2 Kgs 18:17,וַיִּשְׁלַח מֶלֶךְ־אַשּׁוּר אֶת־תַּרְתָּן וְאֶת־רַב־סָרִיס וְאֶת־רַב־שָׁקֵה מִן־לָכִישׁ אֶל־הַמֶּלֶךְ חִזְקִיָּהוּ בְּחֵיל כָּבֵד יְרוּשָׁלִָם וַיַּעֲלוּ וַיָּבֹאוּ יְרוּשָׁלִַם וַיַּעֲלוּ וַיָּבֹאוּ וַיַּעַמְדוּ בִּתְעָלַת הַבְּרֵכָה הָעֶלְיוֺנָה אֲשֶׁר בִּמְסִלַּת שְׂדֵה כוֺבֵס,CBH
2 Kgs 18:18,וַיִּקְרְאוּ אֶל־הַמֶּלֶךְ וַיֵּצֵא אֲלֵהֶם אֶלְיָקִים בֶּן־חִלְקִיָּהוּ אֲשֶׁר עַל־הַבָּיִת וְשֶׁבְנָה הַסֹּפֵר וְיוֺאָח בֶּן־אָסָף הַמַּזְכִּיר,CBH
2 Kgs 18:19,וַיֹּאמֶר אֲלֵהֶם רַב־שָׁקֵה אִמְרוּ־נָא אֶל־חִזְקִיָּהוּ כֹּה־אָמַר הַמֶּלֶךְ הַגָּדוֺל מֶלֶךְ אַשּׁוּר מָה הַבִּטָּחוֺן הַזֶּה אֲשֶׁר בָּטָחְתָּ,CBH
2 Kgs 18:20,אָמַרְתָּ אַךְ־דְּבַר־שְׂפָתַיִם עֵצָה וּגְבוּרָה לַמִּלְחָמָה עַתָּה עַל־מִי בָטַחְתָּ כִּי מָרַדְתָּ בִּי,CBH
2 Kgs 18:21,עַתָּה הִנֵּה בָטַחְתָּ לְּךָ עַל־מִשְׁעֶנֶת הַקָּנֶה הָרָצוּץ הַזֶּה עַל־מִצְרַיִם אֲשֶׁר יִסָּמֵךְ אִישׁ עָלָיו וּבָא בְכַפּוֺ וּנְקָבָהּ כֵּן פַּרְעֹה מֶלֶךְ־מִצְרַיִם לְכָל־הַבֹּטְחִים עָלָיו,CBH
2 Kgs 18:22,וְכִי־תֹאמְרוּן אֵלַי אֶל־יְהוָה אֱלֹהֵינוּ בָּטָחְנוּ הֲלוֺא־הוּא אֲשֶׁר הֵסִיר חִזְקִיָּהוּ אֶת־בָּמֹתָיו וְאֶת־מִזְבְּחֹתָיו וַיֹּאמֶר לִיהוּדָה וְלִירוּשָׁלִַם לִפְנֵי הַמִּזְבֵּחַ הַזֶּה תִּשְׁתַּחֲווּ בִּירוּשָׁלִָם,CBH
2 Kgs 18:23,וְעַתָּה הִתְעָרֶב נָא אֶת־אֲדֹנִי אֶת־מֶלֶךְ אַשּׁוּר וְאֶתְּנָה לְךָ אַלְפַּיִם סוּסִים אִם־תּוּכַל לָתֶת לְךָ רֹכְבִים עֲלֵיהֶם,CBH
2 Kgs 18:24,וְאֵיךְ תָּשִׁיב אֵת פְּנֵי פַחַת אַחַד עַבְדֵי אֲדֹנִי הַקְּטַנִּים וַתִּבְטַח לְךָ עַל־מִצְרַיִם לְרֶכֶב וּלְפָרָשִׁים,CBH
2 Kgs 18:25,עַתָּה הֲמִבַּלְעֲדֵי יְהוָה עָלִיתִי עַל־הַמָּקוֺם הַזֶּה לְהַשְׁחִתוֺ יְהוָה אָמַר אֵלַי עֲלֵה עַל־הָאָרֶץ הַזֹּאת וְהַשְׁחִיתָהּ,CBH
2 Kgs 18:26,וַיֹּאמֶר אֶלְיָקִים בֶּן־חִלְקִיָּהוּ וְשֶׁבְנָה וְיוֺאָח אֶל־רַב־שָׁקֵה דַּבֶּר־נָא אֶל־עֲבָדֶיךָ אֲרָמִית כִּי שֹׁמְעִים אֲנָחְנוּ וְאַל־תְּדַבֵּר עִמָּנוּ יְהוּדִית בְּאָזְנֵי הָעָם אֲשֶׁר עַל־הַחֹמָה,CBH
2 Kgs 18:27,וַיֹּאמֶר אֲלֵיהֶם רַב־שָׁקֵה הַעַל אֲדֹנֶיךָ וְאֵלֶיךָ שְׁלָחַנִי אֲדֹנִי לְדַבֵּר אֶת־הַדְּבָרִים הָאֵלֶּה הֲלֹא עַל־הָאֲנָשִׁים הַיֹּשְׁבִים עַל־הַחֹמָה לֶאֱכֹל אֶת צוֺאָתָם וְלִשְׁתּוֺת אֶת־מֵימֵי רַגְלֵיהֶם עִמָּכֶם,CBH
2 Kgs 18:28,וַיַּעֲמֹד רַב־שָׁקֵה וַיִּקְרָא בְקוֺל־גָּדוֺל יְהוּדִית וַיְדַבֵּר וַיֹּאמֶר שִׁמְעוּ דְּבַר־הַמֶּלֶךְ הַגָּדוֺל מֶלֶךְ אַשּׁוּר,CBH
2 Kgs 18:29,כֹּה אָמַר הַמֶּלֶךְ אַל־יַשִּׁיא לָכֶם חִזְקִיָּהוּ כִּי־לֹא יוּכַל לְהַצִּיל אֶתְכֶם מִיָּדוֺ,CBH
2 Kgs 18:30,וְאַל־יַבְטַח אֶתְכֶם חִזְקִיָּהוּ אֶל־יְהוָה לֵאמֹר הַצֵּל יַצִּילֵנוּ יְהוָה וְלֹא תִנָּתֵן אֶת־הָעִיר הַזֹּאת בְּיַד מֶלֶךְ אַשּׁוּר,CBH
2 Kgs 18:31,אַל־תִּשְׁמְעוּ אֶל־חִזְקִיָּהוּ כִּי כֹה אָמַר מֶלֶךְ אַשּׁוּר עֲשׂוּ־אִתִּי בְרָכָה וּצְאוּ אֵלַי וְאִכְלוּ אִישׁ־גַּפְנוֺ וְאִישׁ תְּאֵנָתוֺ וּשְׁתוּ אִישׁ מֵי־בוֺרוֺ,CBH
2 Kgs 18:32,עַד־בֹּאִי וְלָקַחְתִּי אֶתְכֶם אֶל־אֶרֶץ כְּאַרְצְכֶם אֶרֶץ דָּגָן וְתִירוֺשׁ אֶרֶץ לֶחֶם וּכְרָמִים אֶרֶץ זֵית יִצְהָר וּדְבַשׁ וִחְיוּ וְלֹא תָמֻתוּ וְאַל־תִּשְׁמְעוּ אֶל־חִזְקִיָּהוּ כִּי־יַסִּית אֶתְכֶם לֵאמֹר יְהוָה יַצִּילֵנוּ,CBH
2 Kgs 18:33,הַהַצֵּל הִצִּילוּ אֱלֹהֵי הַגּוֺיִם אִישׁ אֶת־אַרְצוֺ מִיַּד מֶלֶךְ אַשּׁוּר,CBH
2 Kgs 18:34,אַיֵּה אֱלֹהֵי חֲמָת וְאַרְפָּד אַיֵּה אֱלֹהֵי סְפַרְוַיִם הֵנַע וְעִוָּה כִּי־הִצִּילוּ אֶת־שֹׁמְרוֺן מִיָּדִי,CBH
2 Kgs 18:35,מִי בְּכָל־אֱלֹהֵי הָאֲרָצוֺת אֲשֶׁר־הִצִּילוּ אֶת־אַרְצָם מִיָּדִי כִּי־יַצִּיל יְהוָה אֶת־יְרוּשָׁלִַם מִיָּדִי,CBH
2 Kgs 18:36,וְהֶחֱרִישׁוּ הָעָם וְלֹא־עָנוּ אֹתוֺ דָּבָר כִּי־מִצְוַת הַמֶּלֶךְ הִיא לֵאמֹר לֹא תַעֲנֻהוּ,CBH
2 Kgs 18:37,וַיָּבֹא אֶלְיָקִים בֶּן־חִלְקִיָּה אֲשֶׁר־עַל־הַבַּיִת וְשֶׁבְנָא הַסֹּפֵר וְיוֺאָח בֶּן־אָסָף הַמַּזְכִּיר אֶל־חִזְקִיָּהוּ קְרוּעֵי בְגָדִים וַיַּגִּדוּ לוֺ דִּבְרֵי רַב־שָׁקֵה,CBH
2 Kgs 19:1,וַיְהִי כִּשְׁמֹעַ הַמֶּלֶךְ חִזְקִיָּהוּ וַיִּקְרַע אֶת־בְּגָדָיו וַיִּתְכַּס בַּשָּׂק וַיָּבֹא בֵּית יְהוָה,CBH
2 Kgs 19:2,וַיִּשְׁלַח אֶת־אֶלְיָקִים אֲשֶׁר־עַל־הַבַּיִת וְשֶׁבְנָא הַסֹּפֵר וְאֵת זִקְנֵי הַכֹּהֲנִים מִתְכַּסִּים בַּשַּׂקִּים אֶל־יְשַׁעְיָהוּ הַנָּבִיא בֶּן־אָמוֺץ,CBH
2 Kgs 19:3,וַיֹּאמְרוּ אֵלָיו כֹּה אָמַר חִזְקִיָּהוּ יוֺם־צָרָה וְתוֺכֵחָה וּנְאָצָה הַיּוֺם הַזֶּה כִּי בָאוּ בָנִים עַד־מַשְׁבֵּר וְכֹחַ אַיִן לְלֵדָה,CBH
2 Kgs 19:4,אוּלַי יִשְׁמַע יְהוָה אֱלֹהֶיךָ אֵת כָּל־דִּבְרֵי רַב־שָׁקֵה אֲשֶׁר שְׁלָחוֺ מֶלֶךְ־אַשּׁוּר אֲדֹנָיו לְחָרֵף אֱלֹהִים חַי וְהוֺכִיחַ בַּדְּבָרִים אֲשֶׁר שָׁמַע יְהוָה אֱלֹהֶיךָ וְנָשָׂאתָ תְפִלָּה בְּעַד הַשְּׁאֵרִית הַנִּמְצָאָה,CBH
2 Kgs 19:5,וַיָּבֹאוּ עַבְדֵי הַמֶּלֶךְ חִזְקִיָּהוּ אֶל־יְשַׁעַיָהוּ,CBH
2 Kgs 19:6,וַיֹּאמֶר לָהֶם יְשַׁעְיָהוּ כֹּה תֹאמְרוּן אֶל־אֲדֹנֵיכֶם כֹּה אָמַר יְהוָה אַל־תִּירָא מִפְּנֵי הַדְּבָרִים אֲשֶׁר שָׁמַעְתָּ אֲשֶׁר גִּדְּפוּ נַעֲרֵי מֶלֶךְ־אַשּׁוּר אֹתִי,CBH
2 Kgs 19:7,הִנְנִי נֹתֵן בּוֺ רוּחַ וְשָׁמַע שְׁמוּעָה וְשָׁב לְאַרְצוֺ וְהִפַּלְתִּיו בַּחֶרֶב בְּאַרְצוֺ,CBH
2 Kgs 19:8,וַיָּשָׁב רַב־שָׁקֵה וַיִּמְצָא אֶת־מֶלֶךְ אַשּׁוּר נִלְחָם עַל־לִבְנָה כִּי שָׁמַע כִּי נָסַע מִלָּכִישׁ,CBH
2 Kgs 19:9,וַיִּשְׁמַע אֶל־תִּרְהָקָה מֶלֶך־כּוּשׁ לֵאמֹר הִנֵּה יָצָא לְהִלָּחֵם אִתָּךְ וַיָּשָׁב וַיִּשְׁלַח מַלְאָכִים אֶל־חִזְקִיָּהוּ לֵאמֹר,CBH
2 Kgs 19:10,כֹּה תֹאמְרוּן אֶל־חִזְקִיָּהוּ מֶלֶךְ־יְהוּדָה לֵאמֹר אַל־יַשִּׁאֲךָ אֱלֹהֶיךָ אֲשֶׁר אַתָּה בֹּטֵחַ בּוֺ לֵאמֹר לֹא תִנָּתֵן יְרוּשָׁלִַם בְּיַד מֶלֶךְ אַשּׁוּר,CBH
2 Kgs 19:11,הִנֵּה אַתָּה שָׁמַעְתָּ אֵת אֲשֶׁר עָשׂוּ מַלְכֵי אַשּׁוּר לְכָל־הָאֲרָצוֺת לְהַחֲרִימָם וְאַתָּה תִּנָּצֵל,CBH
2 Kgs 19:12,הַהִצִּילוּ אֹתָם אֱלֹהֵי הַגּוֺיִם אֲשֶׁר שִׁחֲתוּ אֲבוֺתַי אֶת־גּוֺזָן וְאֶת־חָרָן וְרֶצֶף וּבְנֵי־עֶדֶן אֲשֶׁר בִּתְלַאשָּׂר,CBH
2 Kgs 19:13,אַיּוֺ מֶלֶךְ־חֲמָת וּמֶלֶךְ אַרְפָּד וּמֶלֶךְ לָעִיר סְפַרְוָיִם הֵנַע וְעִוָּה,CBH
2 Kgs 19:14,וַיִּקַּח חִזְקִיָּהוּ אֶת־הַסְּפָרִים מִיַּד הַמַּלְאָכִים וַיִּקְרָאֵם וַיַּעַל בֵּית יְהוָה וַיִּפְרְשֵׂהוּ חִזְקִיָּהוּ לִפְנֵי יְהוָה,CBH
2 Kgs 19:15,וַיִּתְפַּלֵּל חִזְקִיָּהוּ לִפְנֵי יְהוָה וַיֹּאמַר יְהוָה אֱלֹהֵי יִשְׂרָאֵל יֹשֵׁב הַכְּרֻבִים אַתָּה־הוּא הָאֱלֹהִים לְבַדְּךָ לְכֹל מַמְלְכוֺת הָאָרֶץ אַתָּה עָשִׂיתָ אֶת־הַשָּׁמַיִם וְאֶת־הָאָרֶץ,CBH
2 Kgs 19:16,הַטֵּה יְהוָה אָזְנְךָ וּשֲׁמָע פְּקַח יְהוָה עֵינֶיךָ וּרְאֵה וּשְׁמַע אֵת דִּבְרֵי סַנְחֵרִיב אֲשֶׁר שְׁלָחוֺ לְחָרֵף אֱלֹהִים חָי,CBH
2 Kgs 19:17,אָמְנָם יְהוָה הֶחֱרִיבוּ מַלְכֵי אַשּׁוּר אֶת־הַגּוֺיִם וְאֶת־אַרְצָם,CBH
2 Kgs 19:18,וְנָתְנוּ אֶת־אֱלֹהֵיהֶם בָּאֵשׁ כִּי לֹא אֱלֹהִים הֵמָּה כִּי אִם־מַעֲשֵׂה יְדֵי־אָדָם עֵץ וָאֶבֶן וַיְאַבְּדוּם,CBH
2 Kgs 19:19,וְעַתָּה יְהוָה אֱלֹהֵינוּ הוֺשִׁיעֵנוּ נָא מִיָּדוֺ וְיֵדְעוּ כָּל־מַמְלְכוֺת הָאָרֶץ כִּי אַתָּה יְהוָה אֱלֹהִים לְבַדֶּךָ,CBH
2 Kgs 19:20,וַיִּשְׁלַח יְשַׁעְיָהוּ בֶן־אָמוֺץ אֶל־חִזְקִיָּהוּ לֵאמֹר כֹּה־אָמַר יְהוָה אֱלֹהֵי יִשְׂרָאֵל אֲשֶׁר הִתְפַּלַּלְתָּ אֵלַי אֶל־סַנְחֵרִב מֶלֶךְ־אַשּׁוּר שָׁמָעְתִּי,CBH
2 Kgs 19:21,זֶה הַדָּבָר אֲשֶׁר־דִּבֶּר יְהוָה עָלָיו בָּזָה לְךָ לָעֲגָה לְךָ בְּתוּלַת בַּת־צִיּוֺן אַחֲרֶיךָ רֹאשׁ הֵנִיעָה בַּת יְרוּשָׁלִָם,CBH
2 Kgs 19:22,אֶת־מִי חֵרַפְתָּ וְגִדַּפְתָּ וְעַל־מִי הֲרִימוֺתָ קּוֺל וַתִּשָּׂא מָרוֺם עֵינֶיךָ עַל־קְדוֺשׁ יִשְׂרָאֵל,CBH
2 Kgs 19:23,בְּיַד מַלְאָכֶיךָ חֵרַפְתָּ אֲדֹנָי וַתֹּאמֶר בְּרֹב רִכְבִּי אֲנִי עָלִיתִי מְרוֺם הָרִים יַרְכְּתֵי לְבָנוֺן וְאֶכְרֹת קוֺמַת אֲרָזָיו מִבְחוֺר בְּרֹשָׁיו וְאָבוֺאָה מְלוֺן קִצּוֺ יַעַר כַּרְמִלּוֺ,CBH
2 Kgs 19:24,אֲנִי קַרְתִּי וְשָׁתִיתִי מַיִם זָרִים וְאַחְרִב בְּכַף־פְּעָמַי כֹּל יְאֹרֵי מָצוֺר,CBH
2 Kgs 19:25,הֲלֹא־שָׁמַעְתָּ לְמֵרָחוֺק אֹתָהּ עָשִׂיתִי לְמִימֵי קֶדֶם וִיצַרְתִּיהָ עַתָּה הֲבֵיאתִיהָ וּתְהִי לַהְשׁוֺת גַּלִּים נִצִּים עָרִים בְּצֻרוֺת,CBH
2 Kgs 19:26,וְיֹשְׁבֵיהֶן קִצְרֵי־יָד חַתּוּ וַיֵּבֹשׁוּ הָיוּ עֵשֶׂב שָׂדֶה וִירַק דֶּשֶׁא חֲצִיר גַּגּוֺת וּשְׁדֵפָה לִפְנֵי קָמָה,CBH
2 Kgs 19:27,וְשִׁבְתְּךָ וְצֵאתְךָ וּבֹאֲךָ יָדָעְתִּי וְאֵת הִתְרַגֶּזְךָ אֵלָי,CBH
2 Kgs 19:28,יַעַן הִתְרַגֶּזְךָ אֵלַי וְשַׁאֲנַנְךָ עָלָה בְאָזְנָי וְשַׂמְתִּי חַחִי בְּאַפֶּךָ וּמִתְגִּי בִּשְׂפָתֶיךָ וַהֲשִׁבֹתִיךָ בַּדֶּרֶךְ אֲשֶׁר־בָּאתָ בָּהּ,CBH
2 Kgs 19:29,וְזֶה־לְּךָ הָאוֺת אָכוֺל הַשָּׁנָה סָפִיחַ וּבַשָּׁנָה הַשֵּׁנִית סָחִישׁ וּבַשָּׁנָה הַשְּׁלִישִׁית זִרְעוּ וְקִצְרוּ וְנִטְעוּ כְרָמִים וְאִכְלוּ פִרְיָם,CBH
2 Kgs 19:30,וְיָסְפָה פְּלֵיטַת בֵּית־יְהוּדָה הַנִּשְׁאָרָה שֹׁרֶשׁ לְמָטָּה וְעָשָׂה פְרִי לְמָעְלָה,CBH
2 Kgs 19:31,כִּי מִירוּשָׁלִַם תֵּצֵא שְׁאֵרִית וּפְלֵיטָה מֵהַר צִיּוֺן קִנְאַת יְהוָה צְבָאוֺת תַּעֲשֶׂה־זֹּאת,CBH
2 Kgs 19:32,לָכֵן כֹּה־אָמַר יְהוָה אֶל־מֶלֶךְ אַשּׁוּר לֹא יָבֹא אֶל־הָעִיר הַזֹּאת וְלֹא־יוֺרֶה שָׁם חֵץ וְלֹא־יְקַדְּמֶנָּה מָגֵן וְלֹא־יִשְׁפֹּךְ עָלֶיהָ סֹלְלָה,CBH
2 Kgs 19:33,בַּדֶּרֶךְ אֲשֶׁר־יָבֹא בָּהּ יָשׁוּב וְאֶל־הָעִיר הַזֹּאת לֹא יָבֹא נְאֻם־יְהוָה,CBH
2 Kgs 19:34,וְגַנּוֺתִי אֶל־הָעִיר הַזֹּאת לְהוֺשִׁיעָהּ לְמַעֲנִי וּלְמַעַן דָּוִד עַבְדִּי,CBH
2 Kgs 19:35,וַיְהִי בַּלַּיְלָה הַהוּא וַיֵּצֵא מַלְאַךְ יְהוָה וַיַּךְ בְּמַחֲנֵה אַשּׁוּר מֵאָה שְׁמוֺנִים וַחֲמִשָּׁה אָלֶף וַיַּשְׁכִּימוּ בַבֹּקֶר וְהִנֵּה כֻלָּם פְּגָרִים מֵתִים,CBH
2 Kgs 19:36,וַיִּסַּע וַיֵּלֶךְ וַיָּשָׁב סַנְחֵרִיב מֶלֶךְ־אַשּׁוּר וַיֵּשֶׁב בְּנִינְוֵה,CBH
2 Kgs 19:37,וַיְהִי הוּא מִשְׁתַּחֲוֶה בֵּית נִסְרֹךְ אֱלֹהָיו וְאַדְרַמֶּלֶךְ וְשַׂרְאֶצֶר בָּנָיו הִכֻּהוּ בַחֶרֶב וְהֵמָּה נִמְלְטוּ אֶרֶץ אֲרָרָט וַיִּמְלֹךְ אֵסַר־חַדֹּן בְּנוֺ תַּחְתָּיו,CBH
2 Kgs 20:1,בַּיָּמִים הָהֵם חָלָה חִזְקִיָּהוּ לָמוּת וַיָּבֹא אֵלָיו יְשַׁעְיָהוּ בֶן־אָמוֺץ הַנָּבִיא וַיֹּאמֶר אֵלָיו כֹּה־אָמַר יְהוָה צַו לְבֵיתֶךָ כִּי מֵת אַתָּה וְלֹא תִחְיֶה,CBH
2 Kgs 20:2,וַיַּסֵּב אֶת־פָּנָיו אֶל־הַקִּיר וַיִּתְפַּלֵּל אֶל־יְהוָה לֵאמֹר,CBH
2 Kgs 20:3,אָנָּה יְהוָה זְכָר־נָא אֵת אֲשֶׁר הִתְהַלַּכְתִּי לְפָנֶיךָ בֶּאֱמֶת וּבְלֵבָב שָׁלֵם וְהַטּוֺב בְּעֵינֶיךָ עָשִׂיתִי וַיֵּבְךְּ חִזְקִיָּהוּ בְּכִי גָדוֺל,CBH
2 Kgs 20:4,וַיְהִי יְשַׁעְיָהוּ לֹא יָצָא חָצֵר הַתִּיכֹנָה וּדְבַר־יְהוָה הָיָה אֵלָיו לֵאמֹר,CBH
2 Kgs 20:5,שׁוּב וְאָמַרְתָּ אֶל־חִזְקִיָּהוּ נְגִיד־עַמִּי כֹּה־אָמַר יְהוָה אֱלֹהֵי דָּוִד אָבִיךָ שָׁמַעְתִּי אֶת־תְּפִלָּתֶךָ רָאִיתִי אֶת־דִּמְעָתֶךָ הִנְנִי רֹפֶא לָךְ בַּיּוֺם הַשְּׁלִישִׁי תַּעֲלֶה בֵּית יְהוָה,CBH
2 Kgs 20:6,וְהֹסַפְתִּי עַל־יָמֶיךָ חֲמֵשׁ עֶשְׂרֵה שָׁנָה וּמִכַּף מֶלֶךְ־אַשּׁוּר אַצִּילְךָ וְאֵת הָעִיר הַזֹּאת וְגַנּוֺתִי עַל־הָעִיר הַזֹּאת לְמַעֲנִי וּלְמַעַן דָּוִד עַבְדִּי,CBH
2 Kgs 20:7,וַיֹּאמֶר יְשַׁעְיָהוּ קְחוּ דְּבֶלֶת תְּאֵנִים וַיִּקְחוּ וַיָּשִׂימוּ עַל־הַשְּׁחִין וַיֶּחִי,CBH
2 Kgs 20:8,וַיֹּאמֶר חִזְקִיָּהוּ אֶל־יְשַׁעְיָהוּ מָה אוֺת כִּי־יִרְפָּא יְהוָה לִי וְעָלִיתִי בַּיּוֺם הַשְּׁלִישִׁי בֵּית יְהוָה,CBH
2 Kgs 20:9,וַיֹּאמֶר יְשַׁעְיָהוּ זֶה־לְּךָ הָאוֺת מֵאֵת יְהוָה כִּי יַעֲשֶׂה יְהוָה אֶת־הַדָּבָר אֲשֶׁר דִּבֵּר הָלַךְ הַצֵּל עֶשֶׂר מַעֲלוֺת אִם־יָשׁוּב עֶשֶׂר מַעֲלוֺת,CBH
2 Kgs 20:10,וַיֹּאמֶר יְחִזְקִיָּהוּ נָקֵל לַצֵּל לִנְטוֺת עֶשֶׂר מַעֲלוֺת לֹא כִי יָשׁוּב הַצֵּל אֲחֹרַנִּית עֶשֶׂר מַעֲלוֺת,CBH
2 Kgs 20:11,וַיִּקְרָא יְשַׁעְיָהוּ הַנָּבִיא אֶל־יְהוָה וַיָּשֶׁב אֶת־הַצֵּל בַּמַּעֲלוֺת אֲשֶׁר יָרְדָה בְּמַעֲלוֺת אָחָז אֲחֹרַנִּית עֶשֶׂר מַעֲלוֺת,CBH
2 Kgs 20:12,בָּעֵת הַהִיא שָׁלַח בְּרֹאדַךְ בַּלְאֲדָן בֶּן־בַּלְאֲדָן מֶלֶךְ־בָּבֶל סְפָרִים וּמִנְחָה אֶל־חִזְקִיָּהוּ כִּי שָׁמַע כִּי חָלָה חִזְקִיָּהוּ,CBH
2 Kgs 20:13,וַיִּשְׁמַע עֲלֵיהֶם חִזְקִיָּהוּ וַיַּרְאֵם אֶת־כָּל־בֵּית נְכֹתוֺ אֶת־הַכֶּסֶף וְאֶת־הַזָּהָב וְאֶת־הַבְּשָׂמִים וְאֵת שֶׁמֶן הַטּוֺב וְאֵת בֵּית כֵּלָיו וְאֵת כָּל־אֲשֶׁר נִמְצָא בְּאוֺצְרֹתָיו לֹא־הָיָה דָבָר אֲשֶׁר לֹא־הֶרְאָם חִזְקִיָּהוּ בְּבֵיתוֺ וּבְכָל־מֶמְשַׁלְתּוֺ,CBH
2 Kgs 20:14,וַיָּבֹא יְשַׁעְיָהוּ הַנָּבִיא אֶל־הַמֶּלֶךְ חִזְקִיָּהוּ וַיֹּאמֶר אֵלָיו מָה אָמְרוּ הָאֲנָשִׁים הָאֵלֶּה וּמֵאַיִן יָבֹאוּ אֵלֶיךָ וַיֹּאמֶר חִזְקִיָּהוּ מֵאֶרֶץ רְחוֺקָה בָּאוּ מִבָּבֶל,CBH
2 Kgs 20:15,וַיֹּאמֶר מָה רָאוּ בְּבֵיתֶךָ וַיֹּאמֶר חִזְקִיָּהוּ אֵת כָּל־אֲשֶׁר בְּבֵיתִי רָאוּ לֹא־הָיָה דָבָר אֲשֶׁר לֹא־הִרְאִיתִם בְּאֹצְרֹתָי,CBH
2 Kgs 20:16,וַיֹּאמֶר יְשַׁעְיָהוּ אֶל־חִזְקִיָּהוּ שְׁמַע דְּבַר־יְהוָה,CBH
2 Kgs 20:17,הִנֵּה יָמִים בָּאִים וְנִשָּׂא כָּל־אֲשֶׁר בְּבֵיתֶךָ וַאֲשֶׁר אָצְרוּ אֲבֹתֶיךָ עַד־הַיּוֺם הַזֶּה בָּבֶלָה לֹא־יִוָּתֵר דָּבָר אָמַר יְהוָה,CBH
2 Kgs 20:18,וּמִבָּנֶיךָ אֲשֶׁר יֵצְאוּ מִמְּךָ אֲשֶׁר תּוֺלִיד יִקָּחוּ וְהָיוּ סָרִיסִים בְּהֵיכַל מֶלֶךְ בָּבֶל,CBH
2 Kgs 20:19,וַיֹּאמֶר חִזְקִיָּהוּ אֶל־יְשַׁעְיָהוּ טוֺב דְּבַר־יְהוָה אֲשֶׁר דִּבַּרְתָּ וַיֹּאמֶר הֲלוֺא אִם־שָׁלוֺם וֶאֱמֶת יִהְיֶה בְיָמָי,CBH
2 Kgs 20:20,וְיֶתֶר דִּבְרֵי חִזְקִיָּהוּ וְכָל־גְּבוּרָתוֺ וַאֲשֶׁר עָשָׂה אֶת־הַבְּרֵכָה וְאֶת־הַתְּעָלָה וַיָּבֵא אֶת־הַמַּיִם הָעִירָה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 20:21,וַיִּשְׁכַּב חִזְקִיָּהוּ עִם־אֲבֹתָיו וַיִּמְלֹךְ מְנַשֶּׁה בְנוֺ תַּחְתָּיו,CBH
2 Kgs 21:1,בֶּן־שְׁתֵּים עֶשְׂרֵה שָׁנָה מְנַשֶּׁה בְמָלְכוֺ וַחֲמִשִּׁים וְחָמֵשׁ שָׁנָה מָלַךְ בִּירוּשָׁלִָם וְשֵׁם אִמּוֺ חֶפְצִי־בָהּ,CBH
2 Kgs 21:2,וַיַּעַשׂ הָרַע בְּעֵינֵי יְהוָה כְּתוֺעֲבֹת הַגּוֺיִם אֲשֶׁר הוֺרִישׁ יְהוָה מִפְּנֵי בְּנֵי יִשְׂרָאֵל,CBH
2 Kgs 21:3,וַיָּשָׁב וַיִּבֶן אֶת־הַבָּמוֺת אֲשֶׁר אִבַּד חִזְקִיָּהוּ אָבִיו וַיָּקֶם מִזְבְּחֹת לַבַּעַל וַיַּעַשׂ אֲשֵׁרָה כַּאֲשֶׁר עָשָׂה אַחְאָב מֶלֶךְ יִשְׂרָאֵל וַיִּשְׁתַּחוּ לְכָל־צְבָא הַשָּׁמַיִם וַיַּעֲבֹד אֹתָם,CBH
2 Kgs 21:4,וּבָנָה מִזְבְּחֹת בְּבֵית יְהוָה אֲשֶׁר אָמַר יְהוָה בִּירוּשָׁלִַם אָשִׂים אֶת־שְׁמִי,CBH
2 Kgs 21:5,וַיִּבֶן מִזְבְּחוֺת לְכָל־צְבָא הַשָּׁמָיִם בִּשְׁתֵּי חַצְרוֺת בֵּית־יְהוָה,CBH
2 Kgs 21:6,וְהֶעֱבִיר אֶת־בְּנוֺ בָּאֵשׁ וְעוֺנֵן וְנִחֵשׁ וְעָשָׂה אוֺב וְיִדְּעֹנִים הִרְבָּה לַעֲשׂוֺת הָרַע בְּעֵינֵי יְהוָה לְהַכְעִיס,CBH
2 Kgs 21:7,וַיָּשֶׂם אֶת־פֶּסֶל הָאֲשֵׁרָה אֲשֶׁר עָשָׂה בַּבַּיִת אֲשֶׁר אָמַר יְהוָה אֶל־דָּוִד וְאֶל־שְׁלֹמֹה בְנוֺ בַּבַּיִת הַזֶּה וּבִירוּשָׁלִַם אֲשֶׁר בָּחַרְתִּי מִכֹּל שִׁבְטֵי יִשְׂרָאֵל אָשִׂים אֶת־שְׁמִי לְעוֺלָם,CBH
2 Kgs 21:8,וְלֹא אֹסִיף לְהָנִיד רֶגֶל יִשְׂרָאֵל מִן־הָאֲדָמָה אֲשֶׁר נָתַתִּי לַאֲבוֺתָם רַק אִם־יִשְׁמְרוּ לַעֲשׂוֺת כְּכֹל אֲשֶׁר צִוִּיתִים וּלְכָל־הַתּוֺרָה אֲשֶׁר־צִוָּה אֹתָם עַבְדִּי מֹשֶׁה,CBH
2 Kgs 21:9,וְלֹא שָׁמֵעוּ וַיַּתְעֵם מְנַשֶּׁה לַעֲשׂוֺת אֶת־הָרָע מִן־הַגּוֺיִם אֲשֶׁר הִשְׁמִיד יְהוָה מִפְּנֵי בְּנֵי יִשְׂרָאֵל,CBH
2 Kgs 21:10,וַיְדַבֵּר יְהוָה בְּיַד־עֲבָדָיו הַנְּבִיאִים לֵאמֹר,CBH
2 Kgs 21:11,יַעַן אֲשֶׁר עָשָׂה מְנַשֶּׁה מֶלֶךְ־יְהוּדָה הַתֹּעֵבוֺת הָאֵלֶּה הֵרַע מִכֹּל אֲשֶׁר־עָשׂוּ הָאֱמֹרִי אֲשֶׁר לְפָנָיו וַיַּחֲטִא גַם־אֶת־יְהוּדָה בְּגִלּוּלָיו,CBH
2 Kgs 21:12,לָכֵן כֹּה־אָמַר יְהוָה אֱלֹהֵי יִשְׂרָאֵל הִנְנִי מֵבִיא רָעָה עַל־יְרוּשָׁלִַם וִיהוּדָה אֲשֶׁר כָּל־ֹמְעָהּ תִּצַּלְנָה שְׁתֵּי אָזְנָיו,CBH
2 Kgs 21:13,וְנָטִיתִי עַל־יְרוּשָׁלִַם אֵת קָו שֹׁמְרוֺן וְאֶת־מִשְׁקֹלֶת בֵּית אַחְאָב וּמָחִיתִי אֶת־יְרוּשָׁלִַם כַּאֲשֶׁר־יִמְחֶה אֶת־הַצַּלַּחַת מָחָה וְהָפַךְ עַל־פָּנֶיהָ,CBH
2 Kgs 21:14,וְנָטַשְׁתִּי אֵת שְׁאֵרִית נַחֲלָתִי וּנְתַתִּים בְּיַד אֹיְבֵיהֶם וְהָיוּ לְבַז וְלִמְשִׁסָּה לְכָל־אֹיְבֵיהֶם,CBH
2 Kgs 21:15,יַעַן אֲשֶׁר עָשׂוּ אֶת־הָרַע בְּעֵינַי וַיִּהְיוּ מַכְעִסִים אֹתִי מִן־הַיּוֺם אֲשֶׁר יָצְאוּ אֲבוֺתָם מִמִּצְרַיִם וְעַד הַיּוֺם הַזֶּה,CBH
2 Kgs 21:16,וְגַם דָּם נָקִי שָׁפַךְ מְנַשֶּׁה הַרְבֵּה מְאֹד עַד אֲשֶׁר־מִלֵּא אֶת־יְרוּשָׁלִַם פֶּה לָפֶה לְבַד מֵחַטָּאתוֺ אֲשֶׁר הֶחֱטִיא אֶת־יְהוּדָה לַעֲשׂוֺת הָרַע בְּעֵינֵי יְהוָה,CBH
2 Kgs 21:17,וְיֶתֶר דִּבְרֵי מְנַשֶּׁה וְכָל־אֲשֶׁר עָשָׂה וְחַטָּאתוֺ אֲשֶׁר חָטָא הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 21:18,וַיִּשְׁכַּב מְנַשֶּׁה עִם־אֲבֹתָיו וַיִּקָּבֵר בְּגַן־בֵּיתוֺ בְּגַן־עֻזָּא וַיִּמְלֹךְ אָמוֺן בְּנוֺ תַּחְתָּיו,CBH
2 Kgs 21:19,בֶּן־עֶשְׂרִים וּשְׁתַּיִם שָׁנָה אָמוֺן בְּמָלְכוֺ וּשְׁתַּיִם שָׁנִים מָלַךְ בִּירוּשָׁלִָם וְשֵׁם אִמּוֺ מְשֻׁלֶּמֶת בַּת־חָרוּץ מִן־יָטְבָה,CBH
2 Kgs 21:20,וַיַּעַשׂ הָרַע בְּעֵינֵי יְהוָה כַּאֲשֶׁר עָשָׂה מְנַשֶּׁה אָבִיו,CBH
2 Kgs 21:21,וַיֵּלֶךְ בְּכָל־הַדֶּרֶךְ אֲשֶׁר־הָלַךְ אָבִיו וַיַּעֲבֹד אֶת־הַגִּלֻּלִים אֲשֶׁר עָבַד אָבִיו וַיִּשְׁתַּחוּ לָהֶם,CBH
2 Kgs 21:22,וַיַּעֲזֹב אֶת־יְהוָה אֱלֹהֵי אֲבֹתָיו וְלֹא הָלַךְ בְּדֶרֶךְ יְהוָה,CBH
2 Kgs 21:23,וַיִּקְשְׁרוּ עַבְדֵי־אָמוֺן עָלָיו וַיָּמִיתוּ אֶת־הַמֶּלֶךְ בְּבֵיתוֺ,CBH
2 Kgs 21:24,וַיַּךְ עַם־הָאָרֶץ אֵת כָּל־הַקֹּשְׁרִים עַל־הַמֶּלֶךְ אָמוֺן וַיַּמְלִיכוּ עַם־הָאָרֶץ אֶת־יֹאשִׁיָּהוּ בְנוֺ תַּחְתָּיו,CBH
2 Kgs 21:25,וְיֶתֶר דִּבְרֵי אָמוֺן אֲשֶׁר עָשָׂה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 21:26,וַיִּקְבְֹּר אֹתוֺ בִּקְבֻרָתוֺ בְּגַן־עֻזָּא וַיִּמְלֹךְ יֹאשִׁיָּהוּ בְנוֺ תַּחְתָּיו,CBH
2 Kgs 22:1,בֶּן־שְׁמֹנֶה שָׁנָה יֹאשִׁיָּהוּ בְמָלְכוֺ וּשְׁלֹשִׁים וְאַחַת שָׁנָה מָלַךְ בִּירוּשָׁלִָם וְשֵׁם אִמּוֺ יְדִידָה בַת־עֲדָיָה מִבָּצְקַת,CBH
2 Kgs 22:2,וַיַּעַשׂ הַיָּשָׁר בְּעֵינֵי יְהוָה וַיֵּלֶךְ בְּכָל־דֶּרֶךְ דָּוִד אָבִיו וְלֹא־סָר יָמִין וּשְׂמֹאול,CBH
2 Kgs 22:3,וַיְהִי בִּשְׁמֹנֶה עֶשְׂרֵה שָׁנָה לַמֶּלֶךְ יֹאשִׁיָּהוּ שָׁלַח הַמֶּלֶךְ אֶת־שָׁפָן בֶּן־אֲצַלְיָהוּ בֶן־מְשֻׁלָּם הַסֹּפֵר בֵּית יְהוָה לֵאמֹר,CBH
2 Kgs 22:4,עֲלֵה אֶל־חִלְקִיָּהוּ הַכֹּהֵן הַגָּדוֺל וְיַתֵּם אֶת־הַכֶּסֶף הַמּוּבָא בֵּית יְהוָה אֲשֶׁר אָסְפוּ שֹׁמְרֵי הַסַּף מֵאֵת הָעָם,CBH
2 Kgs 22:5,וְיִתְּנֻהוּ עַל־יַד עֹשֵׂי הַמְּלָאכָה הַמֻּפְקָדִים בֵּית יְהוָה וְיִתְּנוּ אֹתוֺ לְעֹשֵׂי הַמְּלָאכָה אֲשֶׁר בְּבֵית יְהוָה לְחַזֵּק בֶּדֶק הַבָּיִת,CBH
2 Kgs 22:6,לֶחָרָשִׁים וְלַבֹּנִים וְלַגֹּדְרִים וְלִקְנוֺת עֵצִים וְאַבְנֵי מַחְצֵב לְחַזֵּק אֶת־הַבָּיִת,CBH
2 Kgs 22:7,אַךְ לֹא־יֵחָשֵׁב אִתָּם הַכֶּסֶף הַנִּתָּן עַל־יָדָם כִּי בֶאֱמוּנָה הֵם עֹשִׂים,CBH
2 Kgs 22:8,וַיֹּאמֶר חִלְקִיָּהוּ הַכֹּהֵן הַגָּדוֺל עַל־שָׁפָן הַסֹּפֵר סֵפֶר הַתּוֺרָה מָצָאתִי בְּבֵית יְהוָה וַיִּתֵּן חִלְקִיָּה אֶת־הַסֵּפֶר אֶל־שָׁפָן וַיִּקְרָאֵהוּ,CBH
2 Kgs 22:9,וַיָּבֹא שָׁפָן הַסֹּפֵר אֶל־הַמֶּלֶךְ וַיָּשֶׁב אֶת־הַמֶּלֶךְ דָּבָר וַיֹּאמֶר הִתִּיכוּ עֲבָדֶיךָ אֶת־הַכֶּסֶף הַנִּמְצָא בַבַּיִת וַיִּתְּנֻהוּ עַל־יַד עֹשֵׂי הַמְּלָאכָה הַמֻּפְקָדִים בֵּית יְהוָה,CBH
2 Kgs 22:10,וַיַּגֵּד שָׁפָן הַסֹּפֵר לַמֶּלֶךְ לֵאמֹר סֵפֶר נָתַן לִי חִלְקִיָּה הַכֹּהֵן וַיִּקְרָאֵהוּ שָׁפָן לִפְנֵי הַמֶּלֶךְ,CBH
2 Kgs 22:11,וַיְהִי כִּשְׁמֹעַ הַמֶּלֶךְ אֶת־דִּבְרֵי סֵפֶר הַתּוֺרָה וַיִּקְרַע אֶת־בְּגָדָיו,CBH
2 Kgs 22:12,וַיְצַו הַמֶּלֶךְ אֶת־חִלְקִיָּה הַכֹּהֵן וְאֶת־אֲחִיקָם בֶּן־שָׁפָן וְאֶת־עַכְבּוֺר בֶּן־מִיכָיָה וְאֵת שָׁפָן הַסֹּפֵר וְאֵת עֲשָׂיָה עֶבֶד־הַמֶּלֶךְ לֵאמֹר,CBH
2 Kgs 22:13,לְכוּ דִרְשׁוּ אֶת־יְהוָה בַּעֲדִי וּבְעַד־הָעָם וּבְעַד כָּל־יְהוּדָה עַל־דִּבְרֵי הַסֵּפֶר הַנִּמְצָא הַזֶּה כִּי־גְדוֺלָה חֲמַת יְהוָה אֲשֶׁר־הִיא נִצְּתָה בָנוּ עַל אֲשֶׁר לֹא־שָׁמְעוּ אֲבֹתֵינוּ עַל־דִּבְרֵי הַסֵּפֶר הַזֶּה לַעֲשׂוֺת כְּכָל־הַכָּתוּב עָלֵינוּ,CBH
2 Kgs 22:14,וַיֵּלֶךְ חִלְקִיָּהוּ הַכֹּהֵן וַאֲחִיקָם וְעַכְבּוֺר וְשָׁפָן וַעֲשָׂיָה אֶל־חֻלְדָּה הַנְּבִיאָה אֵשֶׁת שַׁלֻּם בֶּן־תִּקְוָה בֶּן־חַרְחַס שֹׁמֵר הַבְּגָדִים וְהִיא יֹשֶׁבֶת בִּירוּשָׁלִַם בַּמִּשְׁנֶה וַיְדַבְּרוּ אֵלֶיהָ,CBH
2 Kgs 22:15,וַתֹּאמֶר אֲלֵיהֶם כֹּה־אָמַר יְהוָה אֱלֹהֵי יִשְׂרָאֵל אִמְרוּ לָאִישׁ אֲשֶׁר־שָׁלַח אֶתְכֶם אֵלָי,CBH
2 Kgs 22:16,כֹּה אָמַר יְהוָה הִנְנִי מֵבִיא רָעָה אֶל־הַמָּקוֺם הַזֶּה וְעַל־יֹשְׁבָיו אֵת כָּל־דִּבְרֵי הַסֵּפֶר אֲשֶׁר קָרָא מֶלֶךְ יְהוּדָה,CBH
2 Kgs 22:17,תַּחַת אֲשֶׁר עֲזָבוּנִי וַיְקַטְּרוּ לֵאלֹהִים אֲחֵרִים לְמַעַן הַכְעִיסֵנִי בְּכֹל מַעֲשֵׂה יְדֵיהֶם וְנִצְּתָה חֲמָתִי בַּמָּקוֺם הַזֶּה וְלֹא תִכְבֶּה,CBH
2 Kgs 22:18,וְאֶל־מֶלֶךְ יְהוּדָה הַשֹּׁלֵחַ אֶתְכֶם לִדְרֹשׁ אֶת־יְהוָה כֹּה תֹאמְרוּ אֵלָיו כֹּה־אָמַר יְהוָה אֱלֹהֵי יִשְׂרָאֵל הַדְּבָרִים אֲשֶׁר שָׁמָעְתָּ,CBH
2 Kgs 22:19,יַעַן רַךְ־לְבָבְךָ וַתִּכָּנַע מִפְּנֵי יְהוָה בְּשָׁמְעֲךָ אֲשֶׁר דִּבַּרְתִּי עַל־הַמָּקוֺם הַזֶּה וְעַל־יֹשְׁבָיו לִהְיוֺת לְשַׁמָּה וְלִקְלָלָה וַתִּקְרַע אֶת־בְּגָדֶיךָ וַתִּבְכֶּה לְפָנָי וְגַם אָנֹכִי שָׁמַעְתִּי נְאֻם־יְהוָה,CBH
2 Kgs 22:20,לָכֵן הִנְנִי אֹסִפְךָ עַל־אֲבֹתֶיךָ וְנֶאֱסַפְתָּ אֶל־קִבְרֹתֶיךָ בְּשָׁלוֺם וְלֹא־תִרְאֶינָה עֵינֶיךָ בְּכֹל הָרָעָה אֲשֶׁר־אֲנִי מֵבִיא עַל־הַמָּקוֺם הַזֶּה וַיָּשִׁיבוּ אֶת־הַמֶּלֶךְ דָּבָר,CBH
2 Kgs 23:1,וַיִּשְׁלַח הַמֶּלֶךְ וַיַּאַסְפוּ אֵלָיו כָּל־זִקְנֵי יְהוּדָה וִירוּשָׁלִָם,CBH
2 Kgs 23:2,וַיַּעַל הַמֶּלֶךְ בֵּית־יְהוָה וְכָל־אִישׁ יְהוּדָה וְכָל־יֹשְׁבֵי יְרוּשָׁלִַם אִתּוֺ וְהַכֹּהֲנִים וְהַנְּבִיאִים וְכָל־הָעָם לְמִקָּטֹן וְעַד־גָּדוֺל וַיִּקְרָא בְאָזְנֵיהֶם אֶת־כָּל־דִּבְרֵי סֵפֶר הַבְּרִית הַנִּמְצָא בְּבֵית יְהוָה,CBH
2 Kgs 23:3,וַיַּעֲמֹד הַמֶּלֶךְ עַל־הָעַמּוּד וַיִּכְרֹת אֶת־הַבְּרִית לִפְנֵי יְהוָה לָלֶכֶת אַחַר יְהוָה וְלִשְׁמֹר מִצְוֹתָיו וְאֶת־עֵדְוֹתָיו וְאֶת־חֻקֹּתָיו בְּכָל־לֵב וּבְכָל־נֶפֶשׁ לְהָקִים אֶת־דִּבְרֵי הַבְּרִית הַזֹּאת הַכְּתֻבִים עַל־הַסֵּפֶר הַזֶּה וַיַּעֲמֹד כָּל־הָעָם בַּבְּרִית,CBH
2 Kgs 23:4,וַיְצַו הַמֶּלֶךְ אֶת־חִלְקִיָּהוּ הַכֹּהֵן הַגָּדוֺל וְאֶת־כֹּהֲנֵי הַמִּשְׁנֶה וְאֶת־שֹׁמְרֵי הַסַּף לְהוֺצִיא מֵהֵיכַל יְהוָה אֵת כָּל־הַכֵּלִים הָעֲשׂוּיִם לַבַּעַל וְלָאֲשֵׁרָה וּלְכֹל צְבָא הַשָּׁמָיִם וַיִּשְׂרְפֵם מִחוּץ לִירוּשָׁלִַם בְּשַׁדְמוֺת קִדְרוֺן וְנָשָׂא אֶת־עֲפָרָם בֵּית־אֵל,CBH
2 Kgs 23:5,וְהִשְׁבִּית אֶת־הַכְּמָרִים אֲשֶׁר נָתְנוּ מַלְכֵי יְהוּדָה וַיְקַטֵּר בַּבָּמוֺת בְּעָרֵי יְהוּדָה וּמְסִבֵּי יְרוּשָׁלִָם וְאֶת־הַמְקַטְּרִים לַבַּעַל לַשֶּׁמֶשׁ וְלַיָּרֵחַ וְלַמַּזָּלוֺת וּלְכֹל צְבָא הַשָּׁמָיִם,CBH
2 Kgs 23:6,וַיֹּצֵא אֶת־הָאֲשֵׁרָה מִבֵּית יְהוָה מִחוּץ לִירוּשָׁלִַם אֶל־נַחַל קִדְרוֺן וַיִּשְׂרֹף אֹתָהּ בְּנַחַל קִדְרוֺן וַיָּדֶק לְעָפָר וַיַּשְׁלֵךְ אֶת־עֲפָרָהּ עַל־קֶבֶר בְּנֵי הָעָם,CBH
2 Kgs 23:7,וַיִּתֹּץ אֶת־בָּתֵּי הַקְּדֵשִׁים אֲשֶׁר בְּבֵית יְהוָה אֲשֶׁר הַנָּשִׁים אֹרְגוֺת שָׁם בָּתִּים לָאֲשֵׁרָה,CBH
2 Kgs 23:8,וַיָּבֵא אֶת־כָּל־הַכֹּהֲנִים מֵעָרֵי יְהוּדָה וַיְטַמֵּא אֶת־הַבָּמוֺת אֲשֶׁר קִטְּרוּ־שָׁמָּה הַכֹּהֲנִים מִגֶּבַע עַד־בְּאֵר שָׁבַע וְנָתַץ אֶת־בָּמוֺת הַשְּׁעָרִים אֲשֶׁר־פֶּתַח שַׁעַר יְהוֺשֻׁעַ שַׂר־הָעִיר אֲשֶׁר־עַל־שְׂמֹאול אִישׁ בְּשַׁעַר הָעִיר,CBH
2 Kgs 23:9,אַךְ לֹא יַעֲלוּ כֹּהֲנֵי הַבָּמוֺת אֶל־מִזְבַּח יְהוָה בִּירוּשָׁלִָם כִּי אִם־אָכְלוּ מַצּוֺת בְּתוֺךְ אֲחֵיהֶם,CBH
2 Kgs 23:10,וְטִמֵּא אֶת־הַתֹּפֶת אֲשֶׁר בְּגֵי בֶן־הִנֹּם לְבִלְתִּי לְהַעֲבִיר אִישׁ אֶת־בְּנוֺ וְאֶת־בִּתּוֺ בָּאֵשׁ לַמֹּלֶךְ,CBH
2 Kgs 23:11,וַיַּשְׁבֵּת אֶת־הַסּוּסִים אֲשֶׁר נָתְנוּ מַלְכֵי יְהוּדָה לַשֶּׁמֶשׁ מִבֹּא בֵית־יְהוָה אֶל־לִשְׁכַּת נְתַן־מֶלֶךְ הַסָּרִיס אֲשֶׁר בַּפַּרְוָרִים וְאֶת־מַרְכְּבוֺת הַשֶּׁמֶשׁ שָׂרַף בָּאֵשׁ,CBH
2 Kgs 23:12,וְאֶת־הַמִּזְבְּחוֺת אֲשֶׁר עַל־הַגָּג עֲלִיַּת אָחָז אֲשֶׁר־עָשׂוּ מַלְכֵי יְהוּדָה וְאֶת־הַמִּזְבְּחוֺת אֲשֶׁר־עָשָׂה מְנַשֶּׁה בִּשְׁתֵּי חַצְרוֺת בֵּית־יְהוָה נָתַץ הַמֶּלֶךְ וַיָּרָץ מִשָּׁם וְהִשְׁלִיךְ אֶת־עֲפָרָם אֶל־נַחַל קִדְרוֺן,CBH
2 Kgs 23:13,וְאֶת־הַבָּמוֺת אֲשֶׁר עַל־פְּנֵי יְרוּשָׁלִַם אֲשֶׁר מִימִין לְהַר־הַמַּשְׁחִית אֲשֶׁר בָּנָה שְׁלֹמֹה מֶלֶךְ־יִשְׂרָאֵל לְעַשְׁתֹּרֶת שִׁקֻּץ צִידֹנִים וְלִכְמוֺשׁ שִׁקֻּץ מוֺאָב וּלְמִלְכֹּם תּוֺעֲבַת בְּנֵי־עַמּוֺן טִמֵּא הַמֶּלֶךְ,CBH
2 Kgs 23:14,וְשִׁבַּר אֶת־הַמַּצֵּבוֺת וַיִּכְרֹת אֶת־הָאֲשֵׁרִים וַיְמַלֵּא אֶת־מְקוֺמָם עַצְמוֺת אָדָם,CBH
2 Kgs 23:15,וְגַם אֶת־הַמִּזְבֵּחַ אֲשֶׁר בְּבֵית־אֵל הַבָּמָה אֲשֶׁר עָשָׂה יָרָבְעָם בֶּן־נְבָט אֲשֶׁר הֶחֱטִיא אֶת־יִשְׂרָאֵל גַּם אֶת־הַמִּזְבֵּחַ הַהוּא וְאֶת־הַבָּמָה נָתָץ וַיִּשְׂרֹף אֶת־הַבָּמָה הֵדַק לְעָפָר וְשָׂרַף אֲשֵׁרָה,CBH
2 Kgs 23:16,וַיִּפֶן יֹאשִׁיָּהוּ וַיַּרְא אֶת־הַקְּבָרִים אֲשֶׁר־שָׁם בָּהָר וַיִּשְׁלַח וַיִּקַּח אֶת־הָעֲצָמוֺת מִן־הַקְּבָרִים וַיִּשְׂרֹף עַל־הַמִּזְבֵּחַ וַיְטַמְּאֵהוּ כִּדְבַר יְהוָה אֲשֶׁר קָרָא אִישׁ הָאֱלֹהִים אֲשֶׁר קָרָא אֶת־הַדְּבָרִים הָאֵלֶּה,CBH
2 Kgs 23:17,וַיֹּאמֶר מָה הַצִּיּוּן הַלָּז אֲשֶׁר אֲנִי רֹאֶה וַיֹּאמְרוּ אֵלָיו אַנְשֵׁי הָעִיר הַקֶּבֶר אִישׁ־הָאֱלֹהִים אֲשֶׁר־בָּא מִיהוּדָה וַיִּקְרָא אֶת־הַדְּבָרִים הָאֵלֶּה אֲשֶׁר עָשִׂיתָ עַל הַמִּזְבַּח בֵּית־אֵל,CBH
2 Kgs 23:18,וַיֹּאמֶר הַנִּיחוּ לוֺ אִישׁ אַל־יָנַע עַצְמֹתָיו וַיְמַלְּטוּ עַצְמֹתָיו אֵת עַצְמוֺת הַנָּבִיא אֲשֶׁר־בָּא מִשֹּׁמְרוֺן,CBH
2 Kgs 23:19,וְגַם אֶת־כָּל־בָּתֵּי הַבָּמוֺת אֲשֶׁר בְּעָרֵי שֹׁמְרוֺן אֲשֶׁר עָשׂוּ מַלְכֵי יִשְׂרָאֵל לְהַכְעִיס הֵסִיר יֹאשִׁיָּהוּ וַיַּעַשׂ לָהֶם כְּכָל־הַמַּעֲשִׂים אֲשֶׁר עָשָׂה בְּבֵית־אֵל,CBH
2 Kgs 23:20,וַיִּזְבַּח אֶת־כָּל־כֹּהֲנֵי הַבָּמוֺת אֲשֶׁר־שָׁם עַל־הַמִּזְבְּחוֺת וַיִּשְׂרֹף אֶת־עַצְמוֺת אָדָם עֲלֵיהֶם וַיָּשָׁב יְרוּשָׁלִָם,CBH
2 Kgs 23:21,וַיְצַו הַמֶּלֶךְ אֶת־כָּל־הָעָם לֵאמֹר עֲשׂוּ פֶסַח לַיהוָה אֱלֹהֵיכֶם כַּכָּתוּב עַל סֵפֶר הַבְּרִית הַזֶּה,CBH
2 Kgs 23:22,כִּי לֹא נַעֲשָׂה כַּפֶּסַח הַזֶּה מִימֵי הַשֹּׁפְטִים אֲשֶׁר שָׁפְטוּ אֶת־יִשְׂרָאֵל וְכֹל יְמֵי מַלְכֵי יִשְׂרָאֵל וּמַלְכֵי יְהוּדָה,CBH
2 Kgs 23:23,כִּי אִם־בִּשְׁמֹנֶה עֶשְׂרֵה שָׁנָה לַמֶּלֶךְ יֹאשִׁיָּהוּ נַעֲשָׂה הַפֶּסַח הַזֶּה לַיהוָה בִּירוּשָׁלִָם,CBH
2 Kgs 23:24,וְגַם אֶת־הָאֹבוֺת וְאֶת־הַיִּדְּעֹנִים וְאֶת־הַתְּרָפִים וְאֶת־הַגִּלֻּלִים וְאֵת כָּל־הַשִּׁקֻּצִים אֲשֶׁר נִרְאוּ בְּאֶרֶץ יְהוּדָה וּבִירוּשָׁלִַם בִּעֵר יֹאשִׁיָּהוּ לְמַעַן הָקִים אֶת־דִּבְרֵי הַתּוֺרָה הַכְּתֻבִים עַל־הַסֵּפֶר אֲשֶׁר מָצָא חִלְקִיָּהוּ הַכֹּהֵן בֵּית יְהוָה,CBH
2 Kgs 23:25,וְכָמֹהוּ לֹא־הָיָה לְפָנָיו מֶלֶךְ אֲשֶׁר־שָׁב אֶל־יְהוָה בְּכָל־לְבָבוֺ וּבְכָל־נַפְשׁוֺ וּבְכָל־מְאֹדוֺ כְּכֹל תּוֺרַת מֹשֶׁה וְאַחֲרָיו לֹא־קָם כָּמֹהוּ,CBH
2 Kgs 23:26,אַךְ לֹא־שָׁב יְהוָה מֵחֲרוֺן אַפּוֺ הַגָּדוֺל אֲשֶׁר־חָרָה אַפּוֺ בִּיהוּדָה עַל כָּל־הַכְּעָסִים אֲשֶׁר הִכְעִיסוֺ מְנַשֶּׁה,CBH
2 Kgs 23:27,וַיֹּאמֶר יְהוָה גַּם אֶת־יְהוּדָה אָסִיר מֵעַל פָּנַי כַּאֲשֶׁר הֲסִרֹתִי אֶת־יִשְׂרָאֵל וּמָאַסְתִּי אֶת־הָעִיר הַזֹּאת אֲשֶׁר־בָּחַרְתִּי אֶת־יְרוּשָׁלִַם וְאֶת־הַבַּיִת אֲשֶׁר אָמַרְתִּי יִהְיֶה שְׁמִי שָׁם,CBH
2 Kgs 23:28,וְיֶתֶר דִּבְרֵי יֹאשִׁיָּהוּ וְכָל־אֲשֶׁר עָשָׂה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 23:29,בְּיָמָיו עָלָה פַרְעֹה נְכֹה מֶלֶךְ־מִצְרַיִם עַל־מֶלֶךְ אַשּׁוּר עַל־נְהַר־פְּרָת וַיֵּלֶךְ הַמֶּלֶךְ יֹאשִׁיָּהוּ לִקְרָאתוֺ וַיְמִיתֵהוּ בִּמְגִדּוֺ כִּרְאֹתוֺ אֹתוֺ,CBH
2 Kgs 23:30,וַיַּרְכִּבֻהוּ עֲבָדָיו מֵת מִמְּגִדּוֺ וַיְבִאֻהוּ יְרוּשָׁלִַם וַיִּקְבְּרֻהוּ בִּקְבֻרָתוֺ וַיִּקַּח עַם־הָאָרֶץ אֶת־יְהוֺאָחָז בֶּן־יֹאשִׁיָּהוּ וַיִּמְשְׁחוּ אֹתוֺ וַיַּמְלִיכוּ אֹתוֺ תַּחַת אָבִיו,CBH
2 Kgs 23:31,בֶּן־עֶשְׂרִים וְשָׁלֹשׁ שָׁנָה יְהוֺאָחָז בְּמָלְכוֺ וּשְׁלֹשָׁה חֳדָשִׁים מָלַךְ בִּירוּשָׁלִָם וְשֵׁם אִמּוֺ חֲמוּטַל בַּת־יִרְמְיָהוּ מִלִּבְנָה,CBH
2 Kgs 23:32,וַיַּעַשׂ הָרַע בְּעֵינֵי יְהוָה כְּכֹל אֲשֶׁר־עָשׂוּ אֲבֹתָיו,CBH
2 Kgs 23:33,וַיַּאַסְרֵהוּ פַרְעֹה נְכֹה בְרִבְלָה בְּאֶרֶץ חֲמָת מִמְּלֹךְ בִּירוּשָׁלִָם וַיִּתֶּן־עֹנֶשׁ עַל־הָאָרֶץ מֵאָה כִכַּר־כֶּסֶף וְכִכַּר זָהָב,CBH
2 Kgs 23:34,וַיַּמְלֵךְ פַּרְעֹה נְכֹה אֶת־אֶלְיָקִים בֶּן־יֹאשִׁיָּהוּ תַּחַת יֹאשִׁיָּהוּ אָבִיו וַיַּסֵּב אֶת־שְׁמוֺ יְהוֺיָקִים וְאֶת־יְהוֺאָחָז לָקָח וַיָּבֹא מִצְרַיִם וַיָּמָת שָׁם,CBH
2 Kgs 23:35,וְהַכֶּסֶף וְהַזָּהָב נָתַן יְהוֺיָקִים לְפַרְעֹה אַךְ הֶעֱרִיךְ אֶת־הָאָרֶץ לָתֵת אֶת־הַכֶּסֶף עַל־פִּי פַרְעֹה אִישׁ כְּעֶרְכּוֺ נָגַשׂ אֶת־הַכֶּסֶף וְאֶת־הַזָּהָב אֶת־עַם הָאָרֶץ לָתֵת לְפַרְעֹה נְכֹה,CBH
2 Kgs 23:36,בֶּן־עֶשְׂרִים וְחָמֵשׁ שָׁנָה יְהוֺיָקִים בְּמָלְכוֺ וְאַחַת עֶשְׂרֵה שָׁנָה מָלַךְ בִּירוּשָׁלִָם וְשֵׁם אִמּוֺ זְבוּדָּה בַת־פְּדָיָה מִן־רוּמָה,CBH
2 Kgs 23:37,וַיַּעַשׂ הָרַע בְּעֵינֵי יְהוָה כְּכֹל אֲשֶׁר־עָשׂוּ אֲבֹתָיו,CBH
2 Kgs 24:1,בְּיָמָיו עָלָה נְבֻכַדְנֶאצַּר מֶלֶךְ בָּבֶל וַיְהִי־לוֺ יְהוֺיָקִים עֶבֶד שָׁלֹשׁ שָׁנִים וַיָּשָׁב וַיִּמְרָד־בּוֺ,CBH
2 Kgs 24:2,וַיְשַׁלַּח יְהוָה בּוֺ אֶת־גְּדוּדֵי כַשְׂדִּים וְאֶת־גְּדוּדֵי אֲרָם וְאֵת גְּדוּדֵי מוֺאָב וְאֵת גְּדוּדֵי בְנֵי־עַמּוֺן וַיְשַׁלְּחֵם בִּיהוּדָה לְהַאֲבִידוֺ כִּדְבַר יְהוָה אֲשֶׁר דִּבֶּר בְּיַד עֲבָדָיו הַנְּבִיאִים,CBH
2 Kgs 24:3,אַךְ עַל־פִּי יְהוָה הָיְתָה בִּיהוּדָה לְהָסִיר מֵעַל פָּנָיו בְּחַטֹּאת מְנַשֶּׁה כְּכֹל אֲשֶׁר עָשָׂה,CBH
2 Kgs 24:4,וְגַם דַּם־הַנָּקִי אֲשֶׁר שָׁפָךְ וַיְמַלֵּא אֶת־יְרוּשָׁלִַם דָּם נָקִי וְלֹא־אָבָה יְהוָה לִסְלֹחַ,CBH
2 Kgs 24:5,וְיֶתֶר דִּבְרֵי יְהוֺיָקִים וְכָל־אֲשֶׁר עָשָׂה הֲלֹא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי יְהוּדָה,CBH
2 Kgs 24:6,וַיִּשְׁכַּב יְהוֺיָקִים עִם־אֲבֹתָיו וַיִּמְלֹךְ יְהוֺיָכִין בְּנוֺ תַּחְתָּיו,CBH
2 Kgs 24:7,וְלֹא־הֹסִיף עוֺד מֶלֶךְ מִצְרַיִם לָצֵאת מֵאַרְצוֺ כִּי־לָקַח מֶלֶךְ בָּבֶל מִנַּחַל מִצְרַיִם עַד־נְהַר־פְּרָת כֹּל אֲשֶׁר הָיְתָה לְמֶלֶךְ מִצְרָיִם,CBH
2 Kgs 24:8,בֶּן־שְׁמֹנֶה עֶשְׂרֵה שָׁנָה יְהוֺיָכִין בְּמָלְכוֺ וּשְׁלֹשָׁה חֳדָשִׁים מָלַךְ בִּירוּשָׁלִָם וְשֵׁם אִמּוֺ נְחֻשְׁתָּא בַת־אֶלְנָתָן מִירוּשָׁלִָם,CBH
2 Kgs 24:9,וַיַּעַשׂ הָרַע בְּעֵינֵי יְהוָה כְּכֹל אֲשֶׁר־עָשָׂה אָבִיו,CBH
2 Kgs 24:10,בָּעֵת הַהִיא עָלוּ עַבְדֵי נְבֻכַדְנֶאצַּר מֶלֶךְ־בָּבֶל יְרוּשָׁלִָם וַתָּבֹא הָעִיר בַּמָּצוֺר,CBH
2 Kgs 24:11,וַיָּבֹא נְבוּכַדְנֶאצַּר מֶלֶךְ־בָּבֶל עַל־הָעִיר וַעֲבָדָיו צָרִים עָלֶיהָ,CBH
2 Kgs 24:12,וַיֵּצֵא יְהוֺיָכִין מֶלֶךְ־יְהוּדָה עַל־מֶלֶךְ בָּבֶל הוּא וְאִמּוֺ וַעֲבָדָיו וְשָׂרָיו וְסָרִיסָיו וַיִּקַּח אֹתוֺ מֶלֶךְ בָּבֶל בִּשְׁנַת שְׁמֹנֶה לְמָלְכוֺ,CBH
2 Kgs 24:13,וַיּוֺצֵא מִשָּׁם אֶת־כָּל־אוֺצְרוֺת בֵּית יְהוָה וְאוֺצְרוֺת בֵּית הַמֶּלֶךְ וַיְקַצֵּץ אֶת־כָּל־כְּלֵי הַזָּהָב אֲשֶׁר עָשָׂה שְׁלֹמֹה מֶלֶךְ־יִשְׂרָאֵל בְּהֵיכַל יְהוָה כַּאֲשֶׁר דִּבֶּר יְהוָה,CBH
2 Kgs 24:14,וְהִגְלָה אֶת־כָּל־יְרוּשָׁלִַם וְאֶת־כָּל־הַשָּׂרִים וְאֵת כָּל־גִּבּוֺרֵי הַחַיִל עֲֶרֶת אֲלָפִים גּוֺלֶה וְכָל־הֶחָרָשׁ וְהַמַּסְגֵּר לֹא נִשְׁאַר זוּלַת דַּלַּת עַם־הָאָרֶץ,CBH
2 Kgs 24:15,וַיֶּגֶל אֶת־יְהוֺיָכִין בָּבֶלָה וְאֶת־אֵם הַמֶּלֶךְ וְאֶת־נְשֵׁי הַמֶּלֶךְ וְאֶת־סָרִיסָיו וְאֵת אֵילֵי הָאָרֶץ הוֺלִיךְ גּוֺלָה מִירוּשָׁלִַם בָּבֶלָה,CBH
2 Kgs 24:16,וְאֵת כָּל־אַנְשֵׁי הַחַיִל שִׁבְעַת אֲלָפִים וְהֶחָרָשׁ וְהַמַּסְגֵּר אֶלֶף הַכֹּל גִּבּוֺרִים עֹשֵׂי מִלְחָמָה וַיְבִיאֵם מֶלֶךְ־בָּבֶל גּוֺלָה בָּבֶלָה,CBH
2 Kgs 24:17,וַיַּמְלֵךְ מֶלֶךְ־בָּבֶל אֶת־מַתַּנְיָה דֹדוֺ תַּחְתָּיו וַיַּסֵּב אֶת־שְׁמוֺ צִדְקִיָּהוּ,CBH
2 Kgs 24:18,בֶּן־עֶשְׂרִים וְאַחַת שָׁנָה צִדְקִיָּהוּ בְמָלְכוֺ וְאַחַת עֶשְׂרֵה שָׁנָה מָלַךְ בִּירוּשָׁלִָם וְשֵׁם אִמּוֺ חֲמוּטַל בַּת־יִרְמְיָהוּ מִלִּבְנָה,CBH
2 Kgs 24:19,וַיַּעַשׂ הָרַע בְּעֵינֵי יְהוָה כְּכֹל אֲשֶׁר־עָשָׂה יְהוֺיָקִים,CBH
2 Kgs 24:20,כִּי עַל־אַף יְהוָה הָיְתָה בִירוּשָׁלִַם וּבִיהוּדָה עַד־הִשְׁלִכוֺ אֹתָם מֵעַל פָּנָיו וַיִּמְרֹד צִדְקִיָּהוּ בְּמֶלֶךְ בָּבֶל,CBH
2 Kgs 25:1,וַיְהִי בִשְׁנַת הַתְּשִׁיעִית לְמָלְכוֺ בַּחֹדֶשׁ הָעֲשִׂירִי בֶּעָשׂוֺר לַחֹדֶשׁ בָּא נְבֻכַדְנֶאצַּר מֶלֶךְ־בָּבֶל הוּא וְכָל־חֵילוֺ עַל־יְרוּשָׁלִַם וַיִּחַן עָלֶיהָ וַיִּבְנוּ עָלֶיהָ דָּיֵק סָבִיב,CBH
2 Kgs 25:2,וַתָּבֹא הָעִיר בַּמָּצוֺר עַד עַשְׁתֵּי עֶשְׂרֵה שָׁנָה לַמֶּלֶךְ צִדְקִיָּהוּ,CBH
2 Kgs 25:3,בְּתִשְׁעָה לַחֹדֶשׁ וַיֶּחֱזַק הָרָעָב בָּעִיר וְלֹא־הָיָה לֶחֶם לְעַם הָאָרֶץ,CBH
2 Kgs 25:4,וַתִּבָּקַע הָעִיר וְכָל־אַנְשֵׁי הַמִּלְחָמָה הַלַּיְלָה דֶּרֶךְ שַׁעַר בֵּין הַחֹמֹתַיִם אֲשֶׁר עַל־גַּן הַמֶּלֶךְ וְכַשְׂדִּים עַל־הָעִיר סָבִיב וַיֵּלֶךְ דֶּרֶךְ הָעֲרָבָה,CBH
2 Kgs 25:5,וַיִּרְדְּפוּ חֵיל־כַּשְׂדִּים אַחַר הַמֶּלֶךְ וַיַּשִּׂגוּ אֹתוֺ בְּעַרְבוֺת יְרֵחוֺ וְכָל־חֵילוֺ נָפֹצוּ מֵעָלָיו,CBH
2 Kgs 25:6,וַיִּתְפְּשׂוּ אֶת־הַמֶּלֶךְ וַיַּעֲלוּ אֹתוֺ אֶל־מֶלֶךְ בָּבֶל רִבְלָתָה וַיְדַבְּרוּ אִתּוֺ מִשְׁפָּט,CBH
2 Kgs 25:7,וְאֶת־בְּנֵי צִדְקִיָּהוּ שָׁחֲטוּ לְעֵינָיו וְאֶת־עֵינֵי צִדְקִיָּהוּ עִוֵּר וַיַּאַסְרֵהוּ בַנְחֻשְׁתַּיִם וַיְבִאֵהוּ בָּבֶל,CBH
2 Kgs 25:8,וּבַחֹדֶשׁ הַחֲמִישִׁי בְּשִׁבְעָה לַחֹדֶשׁ הִיא שְׁנַת תְּשַׁע־עֶשְׂרֵה שָׁנָה לַמֶּלֶךְ נְבֻכַדְנֶאצַּר מֶלֶךְ־בָּבֶל בָּא נְבוּזַרְאֲדָן רַב־טַבָּחִים עֶבֶד מֶלֶךְ־בָּבֶל יְרוּשָׁלִָם,CBH
2 Kgs 25:9,וַיִּשְׂרֹף אֶת־בֵּית־יְהוָה וְאֶת־בֵּית הַמֶּלֶךְ וְאֵת כָּל־בָּתֵּי יְרוּשָׁלִַם וְאֶת־כָּל־בֵּית גָּדוֺל שָׂרַף בָּאֵשׁ,CBH
2 Kgs 25:10,וְאֶת־חוֺמֹת יְרוּשָׁלִַם סָבִיב נָתְצוּ כָּל־חֵיל כַּשְׂדִּים אֲשֶׁר רַב־טַבָּחִים,CBH
2 Kgs 25:11,וְאֵת יֶתֶר הָעָם הַנִּשְׁאָרִים בָּעִיר וְאֶת־הַנֹּפְלִים אֲשֶׁר נָפְלוּ עַל־הַמֶּלֶךְ בָּבֶל וְאֵת יֶתֶר הֶהָמוֺן הֶגְלָה נְבוּזַרְאֲדָן רַב־טַבָּחִים,CBH
2 Kgs 25:12,וּמִדַּלַּת הָאָרֶץ הִשְׁאִיר רַב־טַבָּחִים לְכֹרְמִים וּלְיֹגְבִים,CBH
2 Kgs 25:13,וְאֶת־עַמּוּדֵי הַנְּחֹשֶׁת אֲשֶׁר בֵּית־יְהוָה וְאֶת־הַמְּכֹנוֺת וְאֶת־יָם הַנְּחֹשֶׁת אֲשֶׁר בְּבֵית־יְהוָה שִׁבְּרוּ כַשְׂדִּים וַיִּשְׂאוּ אֶת־נְחֻשְׁתָּם בָּבֶלָה,CBH
2 Kgs 25:14,וְאֶת־הַסִּירֹת וְאֶת־הַיָּעִים וְאֶת־הַמְזַמְּרוֺת וְאֶת־הַכַּפּוֺת וְאֵת כָּל־כְּלֵי הַנְּחֹשֶׁת אֲשֶׁר יְשָׁרְתוּ־בָם לָקָחוּ,CBH
2 Kgs 25:15,וְאֶת־הַמַּחְתּוֺת וְאֶת־הַמִּזְרָקוֺת אֲשֶׁר זָהָב זָהָב וַאֲשֶׁר־כֶּסֶף כָּסֶף לָקַח רַב־טַבָּחִים,CBH
2 Kgs 25:16,הָעַמּוּדִים שְׁנַיִם הַיָּם הָאֶחָד וְהַמְּכֹנוֺת אֲשֶׁר־עָשָׂה שְׁלֹמֹה לְבֵית יְהוָה לֹא־הָיָה מִשְׁקָל לִנְחֹשֶׁת כָּל־הַכֵּלִים הָאֵלֶּה,CBH
2 Kgs 25:17,שְׁמֹנֶה עֶשְׂרֵה אַמָּה קוֺמַת הָעַמּוּד הָאֶחָד וְכֹתֶרֶת עָלָיו נְחֹשֶׁת וְקוֺמַת הַכֹּתֶרֶת שָׁלֹשׁ אַמּוֺת וּשְׂבָכָה וְרִמֹּנִים עַל־הַכֹּתֶרֶת סָבִיב הַכֹּל נְחֹשֶׁת וְכָאֵלֶּה לַעַמּוּד הַשֵּׁנִי עַל־הַשְּׂבָכָה,CBH
2 Kgs 25:18,וַיִּקַּח רַב־טַבָּחִים אֶת־שְׂרָיָה כֹּהֵן הָרֹאשׁ וְאֶת־צְפַנְיָהוּ כֹּהֵן מִשְׁנֶה וְאֶת־שְׁלֹשֶׁת שֹׁמְרֵי הַסַּף,CBH
2 Kgs 25:19,וּמִן־הָעִיר לָקַח סָרִיס אֶחָד אֲשֶׁר־הוּא פָקִיד עַל־אַנְשֵׁי הַמִּלְחָמָה וַחֲמִשָּׁה אֲנָשִׁים מֵרֹאֵי פְנֵי־הַמֶּלֶךְ אֲשֶׁר נִמְצְאוּ בָעִיר וְאֵת הַסֹּפֵר שַׂר הַצָּבָא הַמַּצְבִּא אֶת־עַם הָאָרֶץ וְשִׁשִּׁים אִישׁ מֵעַם הָאָרֶץ הַנִּמְצְאִים בָּעִיר,CBH
2 Kgs 25:20,וַיִּקַּח אֹתָם נְבוּזַרְאֲדָן רַב־טַבָּחִים וַיֹּלֶךְ אֹתָם עַל־מֶלֶךְ בָּבֶל רִבְלָתָה,CBH
2 Kgs 25:21,וַיַּךְ אֹתָם מֶלֶךְ בָּבֶל וַיְמִיתֵם בְּרִבְלָה בְּאֶרֶץ חֲמָת וַיִּגֶל יְהוּדָה מֵעַל אַדְמָתוֺ,CBH
2 Kgs 25:22,וְהָעָם הַנִּשְׁאָר בְּאֶרֶץ יְהוּדָה אֲשֶׁר הִשְׁאִיר נְבוּכַדְנֶאצַּר מֶלֶךְ בָּבֶל וַיַּפְקֵד עֲלֵיהֶם אֶת־גְּדַלְיָהוּ בֶּן־אֲחִיקָם בֶּן־שָׁפָן,CBH
2 Kgs 25:23,וַיִּשְׁמְעוּ כָל־שָׂרֵי הַחֲיָלִים הֵמָּה וְהָאֲנָשִׁים כִּי־הִפְקִיד מֶלֶךְ־בָּבֶל אֶת־גְּדַלְיָהוּ וַיָּבֹאוּ אֶל־גְּדַלְיָהוּ הַמִּצְפָּה וְיִשְׁמָעֵאל בֶּן־נְתַנְיָה וְיוֺחָנָן בֶּן־קָרֵחַ וּשְׂרָיָה בֶן־תַּנְחֻמֶת הַנְּטֹפָתִי וְיַאֲזַנְיָהוּ בֶּן־הַמַּעֲכָתִי הֵמָּה וְאַנְשֵׁיהֶם,CBH
2 Kgs 25:24,וַיִּשָּׁבַע לָהֶם גְּדַלְיָהוּ וּלְאַנְשֵׁיהֶם וַיֹּאמֶר לָהֶם אַל־תִּירְאוּ מֵעַבְדֵי הַכַּשְׂדִּים שְׁבוּ בָאָרֶץ וְעִבְדוּ אֶת־מֶלֶךְ בָּבֶל וְיִטַב לָכֶם,CBH
2 Kgs 25:25,וַיְהִי בַּחֹדֶשׁ הַשְּׁבִיעִי בָּא יִשְׁמָעֵאל בֶּן־נְתַנְיָה בֶּן־אֱלִישָׁמָע מִזֶּרַע הַמְּלוּכָה וַעֲשָׂרָה אֲנָשִׁים אִתּוֺ וַיַּכּוּ אֶת־גְּדַלְיָהוּ וַיָּמֹת וְאֶת־הַיְּהוּדִים וְאֶת־הַכַּשְׂדִּים אֲשֶׁר־הָיוּ אִתּוֺ בַּמִּצְפָּה,CBH
2 Kgs 25:26,וַיָּקֻמוּ כָל־הָעָם מִקָּטֹן וְעַד־גָּדוֺל וְשָׂרֵי הַחֲיָלִים וַיָּבֹאוּ מִצְרָיִם כִּי יָרְאוּ מִפְּנֵי כַשְׂדִּים,CBH
2 Kgs 25:27,וַיְהִי בִשְׁלֹשִׁים וָשֶׁבַע שָׁנָה לְגָלוּת יְהוֺיָכִין מֶלֶךְ־יְהוּדָה בִּשְׁנֵים עָשָׂר חֹדֶשׁ בְּעֶשְׂרִים וְשִׁבְעָה לַחֹדֶשׁ נָשָׂא אֱוִיל מְרֹדַךְ מֶלֶךְ בָּבֶל בִּשְׁנַת מָלְכוֺ אֶת־רֹאשׁ יְהוֺיָכִין מֶלֶךְ־יְהוּדָה מִבֵּית כֶּלֶא,CBH
2 Kgs 25:28,וַיְדַבֵּר אִתּוֺ טֹבוֺת וַיִּתֵּן אֶת־כִּסְאוֺ מֵעַל כִּסֵּא הַמְּלָכִים אֲשֶׁר אִתּוֺ בְּבָבֶל,CBH
2 Kgs 25:29,וְשִׁנָּא אֵת בִּגְדֵי כִלְאוֺ וְאָכַל לֶחֶם תָּמִיד לְפָנָיו כָּל־יְמֵי חַיָּיו,CBH
2 Kgs 25:30,וַאֲרֻחָתוֺ אֲרֻחַת תָּמִיד נִתְּנָה־לּוֺ מֵאֵת הַמֶּלֶךְ דְּבַר־יוֺם בְּיוֺמוֺ כֹּל יְמֵי חַיָּו,CBH
Isa 40:1,נַחֲמוּ נַחֲמוּ עַמִּי יֹאמַר אֱלֹהֵיכֶם,TBH
Isa 40:2,דַּבְּרוּ עַל־לֵב יְרוּשָׁלִַם וְקִרְאוּ אֵלֶיהָ כִּי מָלְאָה צְבָאָהּ כִּי נִרְצָה עֲוֹנָהּ כִּי לָקְחָה מִיַּד יְהוָה כִּפְלַיִם בְּכָל־חַטֹּאתֶיהָ,TBH
Isa 40:3,קוֺל קוֺרֵא בַּמִּדְבָּר פַּנּוּ דֶּרֶךְ יְהוָה יַשְּׁרוּ בָּעֲרָבָה מְסִלָּה לֵאלֹהֵינוּ,TBH
Isa 40:4,כָּל־גֶּיא יִנָּשֵׂא וְכָל־הַר וְגִבְעָה יִשְׁפָּלוּ וְהָיָה הֶעָקֹב לְמִישׁוֺר וְהָרְכָסִים לְבִקְעָה,TBH
Isa 40:5,וְנִגְלָה כְּבוֺד יְהוָה וְרָאוּ כָל־בָּשָׂר יַחְדָּו כִּי פִּי יְהוָה דִּבֵּר,TBH
Isa 40:6,קוֺל אֹמֵר קְרָא וְאָמַר מָה אֶקְרָא כָּל־הַבָּשָׂר חָצִיר וְכָל־חַסְדּוֺ כְּצִיץ הַשָּׂדֶה,TBH
Isa 40:7,יָבֵשׁ חָצִיר נָבֵל צִיץ כִּי רוּחַ יְהוָה נָשְׁבָה בּוֺ אָכֵן חָצִיר הָעָם,TBH
Isa 40:8,יָבֵשׁ חָצִיר נָבֵל צִיץ וּדְבַר־אֱלֹהֵינוּ יָקוּם לְעוֺלָם,TBH
Isa 40:9,עַל הַר־גָּבֹהַ עֲלִי־לָךְ מְבַשֶּׂרֶת צִיּוֺן הָרִימִי בַכֹּחַ קוֺלֵךְ מְבַשֶּׂרֶת יְרוּשָׁלִָם הָרִימִי אַל־תִּירָאִי אִמְרִי לְעָרֵי יְהוּדָה הִנֵּה אֱלֹהֵיכֶם,TBH
Isa 40:10,הִנֵּה אֲדֹנָי יְהוִה בְּחָזָק יָבוֺא וּזְרֹעוֺ מֹשְׁלָה לוֺ הִנֵּה שְׂכָרוֺ אִתּוֺ וּפְעֻלָּתוֺ לְפָנָיו,TBH
Isa 40:11,כְּרֹעֶה עֶדְרוֺ יִרְעֶה בִּזְרֹעוֺ יְקַבֵּץ טְלָאִים וּבְחֵיקוֺ יִשָּׂא עָלוֺת יְנַהֵל,TBH
Isa 40:12,מִי־מָדַד בְּשָׁעֳלוֺ מַיִם וְשָׁמַיִם בַּזֶּרֶת תִּכֵּן וְכָל בַּשָּׁלִשׁ עֲפַר הָאָרֶץ וְשָׁקַל בַּפֶּלֶס הָרִים וּגְבָעוֺת בְּמֹאזְנָיִם,TBH
Isa 40:13,מִי־תִכֵּן אֶת־רוּחַ יְהוָה וְאִישׁ עֲצָתוֺ יוֺדִיעֶנּוּ,TBH
Isa 40:14,אֶת־מִי נוֺעָץ וַיְבִינֵהוּ וַיְלַמְּדֵהוּ בְּאֹרַח מִשְׁפָּט וַיְלַמְּדֵהוּ דַעַת וְדֶרֶךְ תְּבוּנוֺת יוֺדִיעֶנּוּ,TBH
Isa 40:15,הֵן גּוֺיִם כְּמַר מִדְּלִי וּכְשַׁחַק מֹאזְנַיִם נֶחְשָׁבוּ הֵן אִיִּים כַּדַּק יִטּוֺל,TBH
Isa 40:16,וּלְבָנוֺן אֵין דֵּי בָּעֵר וְחַיָּתוֺ אֵין דֵּי עוֺלָה,TBH
Isa 40:17,כָּל־הַגּוֺיִם כְּאַיִן נֶגְדּוֺ מֵאֶפֶס וָתֹהוּ נֶחְשְׁבוּ־לוֺ,TBH
Isa 40:18,וְאֶל־מִי תְּדַמְּיוּן אֵל וּמַה־דְּמוּת תַּעַרְכוּ לוֺ,TBH
Isa 40:19,הַפֶּסֶל נָסַךְ חָרָשׁ וְצֹרֵף בַּזָּהָב יְרַקְּעֶנּוּ וּרְתֻקוֺת כֶּסֶף צוֺרֵף,TBH
Isa 40:20,הַמְסֻכָּן תְּרוּמָה עֵץ לֹא־יִרְקַב יִבְחָר חָרָשׁ חָכָם יְבַקֶּשׁ־לוֺ לְהָכִין פֶּסֶל לֹא יִמּוֺט,TBH
Isa 40:21,הֲלוֺא תֵדְעוּ הֲלוֺא תִשְׁמָעוּ הֲלוֺא הֻגַּד מֵרֹאשׁ לָכֶם הֲלוֺא הֲבִינֹתֶם מוֺסְדוֺת הָאָרֶץ,TBH
Isa 40:22,הַיֹּשֵׁב עַל־חוּג הָאָרֶץ וְיֹשְׁבֶיהָ כַּחֲגָבִים הַנּוֺטֶה כַדֹּק שָׁמַיִם וַיִּמְתָּחֵם כָּאֹהֶל לָשָׁבֶת,TBH
Isa 40:23,הַנּוֺתֵן רוֺזְנִים לְאָיִן שֹׁפְטֵי אֶרֶץ כַּתֹּהוּ עָשָׂה,TBH
Isa 40:24,אַף בַּל־נִטָּעוּ אַף בַּל־זֹרָעוּ אַף בַּל־שֹׁרֵשׁ בָּאָרֶץ גִּזְעָם וְגַם־נָשַׁף בָּהֶם וַיִּבָשׁוּ וּסְעָרָה כַּקַּשׁ תִּשָּׂאֵם,TBH
Isa 40:25,וְאֶל־מִי תְדַמְּיוּנִי וְאֶשְׁוֶה יֹאמַר קָדוֺשׁ,TBH
Isa 40:26,שְׂאוּ־מָרוֺם עֵינֵיכֶם וּרְאוּ מִי־בָרָא אֵלֶּה הַמּוֺצִיא בְמִסְפָּר צְבָאָם לְכֻלָּם בְּשֵׁם יִקְרָא מֵרֹב אוֺנִים וְאַמִּיץ כֹּחַ אִישׁ לֹא נֶעְדָּר,TBH
Isa 40:27,לָמָּה תֹאמַר יַעֲקֹב וּתְדַבֵּר יִשְׂרָאֵל נִסְתְּרָה דַרְכִּי מֵיְהוָה וּמֵאֱלֹהַי מִשְׁפָּטִי יַעֲבוֺר,TBH
Isa 40:28,הֲלוֺא יָדַעְתָּ אִם־לֹא שָׁמַעְתָּ אֱלֹהֵי עוֺלָם יְהוָה בּוֺרֵא קְצוֺת הָאָרֶץ לֹא יִיעַף וְלֹא יִיגָע אֵין חֵקֶר לִתְבוּנָתוֺ,TBH
Isa 40:29,נֹתֵן לַיָּעֵף כֹּחַ וּלְאֵין אוֺנִים עָצְמָה יַרְבֶּה,TBH
Isa 40:30,וְיִעֲפוּ נְעָרִים וְיִגָעוּ וּבַחוּרִים כָּשׁוֺל יִכָּשֵׁלוּ,TBH
Isa 40:31,וְקוֺיֵ יְהוָה יַחֲלִיפוּ כֹחַ יַעֲלוּ אֵבֶר כַּנְּשָׁרִים יָרוּצוּ וְלֹא יִיגָעוּ יֵלְכוּ וְלֹא יִיעָפוּ,TBH
Isa 41:1,הַחֲרִישׁוּ אֵלַי אִיִּים וּלְאֻמִּים יַחֲלִיפוּ כֹחַ יִגְּשׁוּ אָז יְדַבֵּרוּ יַחְדָּו לַמִּשְׁפָּט נִקְרָבָה,TBH
Isa 41:2,מִי הֵעִיר מִמִּזְרָח צֶדֶק יִקְרָאֵהוּ לְרַגְלוֺ יִתֵּן לְפָנָיו גּוֺיִם וּמְלָכִים יַרְדְּ יִתֵּן כֶּעָפָר חַרְבּוֺ כְּקַשׁ נִדָּף קַשְׁתּוֺ,TBH
Isa 41:3,יִרְדְּפֵם יַעֲבוֺר שָׁלוֺם אֹרַח בְּרַגְלָיו לֹא יָבוֺא,TBH
Isa 41:4,מִי־פָעַל וְעָשָׂה קֹרֵא הַדֹּרוֺת מֵרֹאשׁ אֲנִי יְהוָה רִאשׁוֺן וְאֶת־אַחֲרֹנִים אֲנִי־הוּא,TBH
Isa 41:5,רָאוּ אִיִּים וְיִירָאוּ קְצוֺת הָאָרֶץ יֶחֱרָדוּ קָרְבוּ וַיֶּאֱתָיוּן,TBH
Isa 41:6,אִישׁ אֶת־רֵעֵהוּ יַעְזֹרוּ וּלְאָחִיו יֹאמַר חֲזָק,TBH
Isa 41:7,וַיְחַזֵּק חָרָשׁ אֶת־צֹרֵף מַחֲלִיק פַּטִּישׁ אֶת־הוֺלֶם פָּעַם אֹמֵר לַדֶּבֶק טוֺב הוּא וַיְחַזְּקֵהוּ בְמַסְמְרִים לֹא יִמּוֺט,TBH
Isa 41:8,וְאַתָּה יִשְׂרָאֵל עַבְדִּי יַעֲקֹב אֲשֶׁר בְּחַרְתִּיךָ זֶרַע אַבְרָהָם אֹהֲבִי,TBH
Isa 41:9,אֲשֶׁר הֶחֱזַקְתִּיךָ מִקְצוֺת הָאָרֶץ וּמֵאֲצִילֶיהָ קְרָאתִיךָ וָאֹמַר לְךָ עַבְדִּי־אַתָּה בְּחַרְתִּיךָ וְלֹא מְאַסְתִּיךָ,TBH
Isa 41:10,אַל־תִּירָא כִּי עִמְּךָ־אָנִי אַל־תִּשְׁתָּע כִּי־אֲנִי אֱלֹהֶיךָ אִמַּצְתִּיךָ אַף־עֲזַרְתִּיךָ אַף־תְּמַכְתִּיךָ בִּימִין צִדְקִי,TBH
Isa 41:11,הֵן יֵבֹשׁוּ וְיִכָּלְמוּ כֹּל הַנֶּחֱרִים בָּךְ יִהְיוּ כְאַיִן וְיֹאבְדוּ אַנְשֵׁי רִיבֶךָ,TBH
Isa 41:12,תְּבַקְשֵׁם וְלֹא תִמְצָאֵם אַנְשֵׁי מַצֻּתֶךָ יִהְיוּ כְאַיִן וּכְאֶפֶס אַנְשֵׁי מִלְחַמְתֶּךָ,TBH
Isa 41:13,כִּי אֲנִי יְהוָה אֱלֹהֶיךָ מַחֲזִיק יְמִינֶךָ הָאֹמֵר לְךָ אַל־תִּירָא אֲנִי עֲזַרְתִּיךָ,TBH
Isa 41:14,אַל־תִּירְאִי תּוֺלַעַת יַעֲקֹב מְתֵי יִשְׂרָאֵל אֲנִי עֲזַרְתִּיךְ נְאֻם־יְהוָה וְגֹאֲלֵךְ קְדוֺשׁ יִשְׂרָאֵל,TBH
Isa 41:15,הִנֵּה שַׂמְתִּיךְ לְמוֺרַג חָרוּץ חָדָשׁ בַּעַל פִּיפִיּוֺת תָּדוּשׁ הָרִים וְתָדֹק וּגְבָעוֺת כַּמֹּץ תָּשִׂים,TBH
Isa 41:16,תִּזְרֵם וְרוּחַ תִּשָּׂאֵם וּסְעָרָה תָּפִיץ אוֺתָם וְאַתָּה תָּגִיל בַּיהוָה בִּקְדוֺשׁ יִשְׂרָאֵל תִּתְהַלָּל,TBH
Isa 41:17,הָעֲנִיִּים וְהָאֶבְיוֺנִים מְבַקְשִׁים מַיִם וָאַיִן לְשׁוֺנָם בַּצָּמָא נָשָׁתָּה אֲנִי יְהוָה אֶעֱנֵם אֱלֹהֵי יִשְׂרָאֵל לֹא אֶעֶזְבֵם,TBH
Isa 41:18,אֶפְתַּח עַל־שְׁפָיִים נְהָרוֺת וּבְתוֺךְ בְּקָעוֺת מַעְיָנוֺת אָשִׂים מִדְבָּר לַאֲגַם־מַיִם וְאֶרֶץ צִיָּה לְמוֺצָאֵי מָיִם,TBH
Isa 41:19,אֶתֵּן בַּמִּדְבָּר אֶרֶז שִׁטָּה וַהֲדַס וְעֵץ שָׁמֶן אָשִׂים בָּעֲרָבָה בְּרוֺשׁ תִּדְהָר וּתְאַשּׁוּר יַחְדָּו,TBH
Isa 41:20,לְמַעַן יִרְאוּ וְיֵדְעוּ וְיָשִׂימוּ וְיַשְׂכִּילוּ יַחְדָּו כִּי יַד־יְהוָה עָשְׂתָה זֹּאת וּקְדוֺשׁ יִשְׂרָאֵל בְּרָאָהּ,TBH
Isa 41:21,קָרְבוּ רִיבְכֶם יֹאמַר יְהוָה הַגִּישׁוּ עֲצֻמוֺתֵיכֶם יֹאמַר מֶלֶךְ יַעֲקֹב,TBH
Isa 41:22,יַגִּישׁוּ וְיַגִּידוּ לָנוּ אֵת אֲשֶׁר תִּקְרֶינָה הָרִאשֹׁנוֺת מָה הֵנָּה הַגִּידוּ וְנָשִׂימָה לִבֵּנוּ וְנֵדְעָה אַחֲרִיתָן אוֺ הַבָּאוֺת הַשְׁמִיעֻנוּ,TBH
Isa 41:23,הַגִּידוּ הָאֹתִיּוֺת לְאָחוֺר וְנֵדְעָה כִּי אֱלֹהִים אַתֶּם אַף־תֵּיטִיבוּ וְתָרֵעוּ וְנִשְׁתָּעָה וְנִרְאֶה יַחְדָּו,TBH
Isa 41:24,הֵן־אַתֶּם מֵאַיִן וּפָעָלְכֶם מֵאָפַע תּוֺעֵבָה יִבְחַר בָּכֶם,TBH
Isa 41:25,הַעִירוֺתִי מִצָּפוֺן וַיַּאת מִמִּזְרַח־שֶׁמֶשׁ יִקְרָא בִשְׁמִי וְיָבֹא סְגָנִים כְּמוֺ־חֹמֶר וּכְמוֺ יוֺצֵר יִרְמָס־טִיט,TBH
Isa 41:26,מִי־הִגִּיד מֵרֹאשׁ וְנֵדָעָה וּמִלְּפָנִים וְנֹאמַר צַדִּיק אַף אֵין־מַגִּיד אַף אֵין מַשְׁמִיעַ אַף אֵין־שֹׁמֵעַ אִמְרֵיכֶם,TBH
Isa 41:27,רִאשׁוֺן לְצִיּוֺן הִנֵּה הִנָּם וְלִירוּשָׁלִַם מְבַשֵּׂר אֶתֵּן,TBH
Isa 41:28,וְאֵרֶא וְאֵין אִישׁ וּמֵאֵלֶּה וְאֵין יוֺעֵץ וְאֶשְׁאָלֵם וְיָשִׁיבוּ דָבָר,TBH
Isa 41:29,הֵן כֻּלָּם אָוֶן אֶפֶס מַעֲשֵׂיהֶם רוּחַ וָתֹהוּ נִסְכֵּיהֶם,TBH
Isa 42:1,הֵן עַבְדִּי אֶתְמָךְ־בּוֺ בְּחִירִי רָצְתָה נַפְשִׁי נָתַתִּי רוּחִי עָלָיו מִשְׁפָּט לַגּוֺיִם יוֺצִיא,TBH
Isa 42:2,לֹא יִצְעַק וְלֹא יִשָּׂא וְלֹא־יַשְׁמִיעַ בַּחוּץ קוֺלוֺ,TBH
Isa 42:3,קָנֶה רָצוּץ לֹא יִשְׁבּוֺר וּפִשְׁתָּה כֵהָה לֹא יְכַבֶּנָּה לֶאֱמֶת יוֺצִיא מִשְׁפָּט,TBH
Isa 42:4,לֹא יִכְהֶה וְלֹא יָרוּץ עַד־יָשִׂים בָּאָרֶץ מִשְׁפָּט וּלְתוֺרָתוֺ אִיִּים יְיַחֵילוּ,TBH
Isa 42:5,כֹּה־אָמַר הָאֵל יְהוָה בּוֺרֵא הַשָּׁמַיִם וְנוֺטֵיהֶם רֹקַע הָאָרֶץ וְצֶאֱצָאֶיהָ נֹתֵן נְשָׁמָה לָעָם עָלֶיהָ וְרוּחַ לַהֹלְכִים בָּהּ,TBH
Isa 42:6,אֲנִי יְהוָה קְרָאתִיךָ בְצֶדֶק וְאַחְזֵק בְּיָדֶךָ וְאֶצָּרְךָ וְאֶתֶּנְךָ לִבְרִית עָם לְאוֺר גּוֺיִם,TBH
Isa 42:7,לִפְקֹחַ עֵינַיִם עִוְרוֺת לְהוֺצִיא מִמַּסְגֵּר אַסִּיר מִבֵּית כֶּלֶא יֹשְׁבֵי חֹשֶׁךְ,TBH
Isa 42:8,אֲנִי יְהוָה הוּא שְׁמִי וּכְבוֺדִי לְאַחֵר לֹא־אֶתֵּן וּתְהִלָּתִי לַפְּסִילִים,TBH
Isa 42:9,הָרִאשֹׁנוֺת הִנֵּה־בָאוּ וַחֲדָשׁוֺת אֲנִי מַגִּיד בְּטֶרֶם תִּצְמַחְנָה אַשְׁמִיע אֶתְכֶם,TBH
Isa 42:10,שִׁירוּ לַיהוָה שִׁיר חָדָשׁ תְּהִלָּתוֺ מִקְצֵה הָאָרֶץ יוֺרְדֵי הַיָּם וּמְלֹאוֺ אִיִּים וְיֹשְׁבֵיהֶם,TBH
Isa 42:11,יִשְׂאוּ מִדְבָּר וְעָרָיו חֲצֵרִים תֵּשֵׁב קֵדָר יָרֹנּוּ יֹשְׁבֵי סֶלַע מֵרֹאשׁ הָרִים יִצְוָחוּ,TBH
Isa 42:12,יָשִׂימוּ לַיהוָה כָּבוֺד וּתְהִלָּתוֺ בָּאִיִּים יַגִּידוּ,TBH
Isa 42:13,יְהוָה כַּגִּבּוֺר יֵצֵא כְּאִישׁ מִלְחָמוֺת יָעִיר קִנְאָה יָרִיעַ אַף־יַצְרִיחַ עַל־אֹיְבָיו יִתְגַּבָּר,TBH
Isa 42:14,הֶחֱשֵׁיתִי מֵעוֺלָם אַחֲרִישׁ אֶתְאַפָּק כַּיּוֺלֵדָה אֶפְעֶה אֶשֹּׁם וְאֶשְׁאַף יָחַד,TBH
Isa 42:15,אַחֲרִיב הָרִים וּגְבָעוֺת וְכָל־עֶשְׂבָּם אוֺבִישׁ וְשַׂמְתִּי נְהָרוֺת לָאִיִּים וַאֲגַמִּים אוֺבִישׁ,TBH
Isa 42:16,וְהוֺלַכְתִּי עִוְרִים בְּדֶרֶךְ לֹא יָדָעוּ בִּנְתִיבוֺת לֹא־יָדְעוּ אַדְרִיכֵם אָשִׂים מַחְשָׁךְ לִפְנֵיהֶם לָאוֺר וּמַעֲקַשִּׁים לְמִישׁוֺר אֵלֶּה הַדְּבָרִים עֲשִׂיתִם וְלֹא עֲזַבְתִּים,TBH
Isa 42:17,נָסֹגוּ אָחוֺר יֵבֹשׁוּ בֹשֶׁת הַבֹּטְחִים בַּפָּסֶל הָאֹמְרִים לְמַסֵּכָה אַתֶּם אֱלֹהֵינוּ,TBH
Isa 42:18,הַחֵרְשִׁים שְׁמָעוּ וְהַעִוְרִים הַבִּיטוּ לִרְאוֺת,TBH
Isa 42:19,מִי עִוֵּר כִּי אִם־עַבְדִּי וְחֵרֵשׁ כְּמַלְאָכִי אֶשְׁלָח מִי עִוֵּר כִּמְשֻׁלָּם וְעִוֵּר כְּעֶבֶד יְהוָה,TBH
Isa 42:20,רָאוֺת רַבּוֺת וְלֹא תִשְׁמֹר פָּקוֺחַ אָזְנַיִם וְלֹא יִשְׁמָע,TBH
Isa 42:21,יְהוָה חָפֵץ לְמַעַן צִדְקוֺ יַגְדִּיל תּוֺרָה וְיַאְדִּיר,TBH
Isa 42:22,וְהוּא עַם־בָּזוּז וְשָׁסוּי הָפֵחַ בַּחוּרִים כֻּלָּם וּבְבָתֵּי כְלָאִים הָחְבָּאוּ הָיוּ לָבַז וְאֵין מַצִּיל מְשִׁסָּה וְאֵין־אֹמֵר הָשַׁב,TBH
Isa 42:23,מִי בָכֶם יַאֲזִין זֹאת יַקְשִׁב וְיִשְׁמַע לְאָחוֺר,TBH
Isa 42:24,מִי־נָתַן לִמְִיסָּה יַעֲקֹב וְיִשְׂרָאֵל לְבֹזְזִים הֲלוֺא יְהוָה זוּ חָטָאנוּ לוֺ וְלֹא־אָבוּ בִדְרָכָיו הָלוֺךְ וְלֹא שָׁמְעוּ בְּתוֺרָתוֺ,TBH
Isa 42:25,וַיִּשְׁפֹּךְ עָלָיו חֵמָה אַפּוֺ וֶעֱזוּז מִלְחָמָה וַתְּלַהֲטֵהוּ מִסָּבִיב וְלֹא יָדָע וַתִּבְעַר־בּוֺ וְלֹא־יָשִׂים עַל־לֵב,TBH
Isa 43:1,וְעַתָּה כֹּה־אָמַר יְהוָה בֹּרַאֲךָ יַעֲקֹב וְיֹצֶרְךָ יִשְׂרָאֵל אַל־תִּירָא כִּי גְאַלְתִּיךָ קָרָאתִי בְשִׁמְךָ לִי־אָתָּה,TBH
Isa 43:2,כִּי־תַעֲבֹר בַּמַּיִם אִתְּךָ־אָנִי וּבַנְּהָרוֺת לֹא יִשְׁטְפוּךָ כִּי־תֵלֵךְ בְּמוֺ־אֵשׁ לֹא תִכָּוֶה וְלֶהָבָה לֹא תִבְעַר־בָּךְ,TBH
Isa 43:3,כִּי אֲנִי יְהוָה אֱלֹהֶיךָ קְדוֺשׁ יִשְׂרָאֵל מוֺשִׁיעֶךָ נָתַתִּי כָפְרְךָ מִצְרַיִם כּוּשׁ וּסְבָא תַּחְתֶּיךָ,TBH
Isa 43:4,מֵאֲשֶׁר יָקַרְתָּ בְעֵינַי נִכְבַּדְתָּ וַאֲנִי אֲהַבְתִּיךָ וְאֶתֵּן אָדָם תַּחְתֶּיךָ וּלְאֻמִּים תַּחַת נַפְשֶׁךָ,TBH
Isa 43:5,אַל־תִּירָא כִּי אִתְּךָ־אָנִי מִמִּזְרָח אָבִיא זַרְעֶךָ וּמִמַּעֲרָב אֲקַבְּצֶךָּ,TBH
Isa 43:6,אֹמַר לַצָּפוֺן תֵּנִי וּלְתֵימָן אַל־תִּכְלָאִי הָבִיאִי בָנַי מֵרָחוֺק וּבְנוֺתַי מִקְצֵה הָאָרֶץ,TBH
Isa 43:7,כֹּל הַנִּקְרָא בִשְׁמִי וְלִכְבוֺדִי בְּרָאתִיו יְצַרְתִּיו אַף־עֲשִׂיתִיו,TBH
Isa 43:8,הוֺצִיא עַם־עִוֵּר וְעֵינַיִם יֵשׁ וְחֵרְשִׁים וְאָזְנַיִם לָמוֺ,TBH
Isa 43:9,כָּל־הַגּוֺיִם נִקְבְּצוּ יַחְדָּו וְיֵאָסְפוּ לְאֻמִּים מִי בָהֶם יַגִּיד זֹאת וְרִאשֹׁנוֺת יַשְׁמִיעֻנוּ יִתְּנוּ עֵדֵיהֶם וְיִצְדָּקוּ וְיִשְׁמְעוּ וְיֹאמְרוּ אֱמֶת,TBH
Isa 43:10,אַתֶּם עֵדַי נְאֻם־יְהוָה וְעַבְדִּי אֲשֶׁר בָּחָרְתִּי לְמַעַן תֵּדְעוּ וְתַאֲמִינוּ לִי וְתָבִינוּ כִּי־אֲנִי הוּא לְפָנַי לֹא־נוֺצַר אֵל וְאַחֲרַי לֹא יִהְיֶה,TBH
Isa 43:11,אָנֹכִי אָנֹכִי יְהוָה וְאֵין מִבַּלְעָדַי מוֺשִׁיעַ,TBH
Isa 43:12,אָנֹכִי הִגַּדְתִּי וְהוֺשַׁעְתִּי וְהִשְׁמַעְתִּי וְאֵין בָּכֶם זָר וְאַתֶּם עֵדַי נְאֻם־יְהוָה וַאֲנִי־אֵל,TBH
Isa 43:13,גַּם־מִיּוֺם אֲנִי הוּא וְאֵין מִיָּדִי מַצִּיל אֶפְעַל וּמִי יְשִׁיבֶנָּה,TBH
Isa 43:14,כֹּה־אָמַר יְהוָה גֹּאַלְכֶם קְדוֺשׁ יִשְׂרָאֵל לְמַעַנְכֶם שִׁלַּחְתִּי בָבֶלָה וְהוֺרַדְתִּי בָרִיחִים כֻּלָּם וְכַשְׂדִּים בָּאֳנִיּוֺת רִנָּתָם,TBH
Isa 43:15,אֲנִי יְהוָה קְדוֺשְׁכֶם בּוֺרֵא יִשְׂרָאֵל מַלְכְּכֶם,TBH
Isa 43:16,כֹּה אָמַר יְהוָה הַנּוֺתֵן בַּיָּם דָּרֶךְ וּבְמַיִם עַזִּים נְתִיבָה,TBH
Isa 43:17,הַמּוֺצִיא רֶכֶב־וָסוּס חַיִל וְעִזּוּז יַחְדָּו יִשְׁכְּבוּ בַּל־יָקוּמוּ דָּעֲכוּ כַּפִּשְׁתָּה כָבוּ,TBH
Isa 43:18,אַל־תִּזְכְּרוּ רִאשֹׁנוֺת וְקַדְמֹנִיּוֺת אַל־תִּתְבֹּנָנוּ,TBH
Isa 43:19,הִנְנִי עֹשֶׂה חֲדָשָׁה עַתָּה תִצְמָח הֲלוֺא תֵדָעוּהָ אַף אָשִׂים בַּמִּדְבָּר דֶּרֶךְ בִּישִׁמוֺן נְהָרוֺת,TBH
Isa 43:20,תְּכַבְּדֵנִי חַיַּת הַשָּׂדֶה תַּנִּים וּבְנוֺת יַעֲנָה כִּי־נָתַתִּי בַמִּדְבָּר מַיִם נְהָרוֺת בִּישִׁימֹן לְהַשְׁקוֺת עַמִּי בְחִירִי,TBH
Isa 43:21,עַם־זוּ יָצַרְתִּי לִי תְּהִלָּתִי יְסַפֵּרוּ,TBH
Isa 43:22,וְלֹא־אֹתִי קָרָאתָ יַעֲקֹב כִּי־יָגַעְתָּ בִּי יִשְׂרָאֵל,TBH
Isa 43:23,לֹא־הֵבֵיאתָ לִּי שֵׂה עֹלֹתֶיךָ וּזְבָחֶיךָ לֹא כִבַּדְתָּנִי לֹא הֶעֱבַדְתִּיךָ בְּמִנְחָה וְלֹא הוֺגַעְתִּיךָ בִּלְבוֺנָה,TBH
Isa 43:24,לֹא־קָנִיתָ לִּי בַכֶּסֶף קָנֶה וְחֵלֶב זְבָחֶיךָ לֹא הִרְוִיתָנִי אַךְ הֶעֱבַדְתַּנִי בְּחַטֹּאותֶיךָ הוֺגַעְתַּנִי בַּעֲוֹנֹתֶיךָ,TBH
Isa 43:25,אָנֹכִי אָנֹכִי הוּא מֹחֶה פְשָׁעֶיךָ לְמַעֲנִי וְחַטֹּאתֶיךָ לֹא אֶזְכֹּר,TBH
Isa 43:26,הַזְכִּירֵנִי נִשָּׁפְטָה יָחַד סַפֵּר אַתָּה לְמַעַן תִּצְדָּק,TBH
Isa 43:27,אָבִיךָ הָרִאשׁוֺן חָטָא וּמְלִיצֶיךָ פָּשְׁעוּ בִי,TBH
Isa 43:28,וַאֲחַלֵּל שָׂרֵי קֹדֶשׁ וְאֶתְּנָה לַחֵרֶם יַעֲקֹב וְיִשְׂרָאֵל לְגִדּוּפִים,TBH
Isa 44:1,וְעַתָּה שְׁמַע יַעֲקֹב עַבְדִּי וְיִשְׂרָאֵל בָּחַרְתִּי בוֺ,TBH
Isa 44:2,כֹּה־אָמַר יְהוָה עֹשֶׂךָ וְיֹצֶרְךָ מִבֶּטֶן יַעְזְרֶךָּ אַל־תִּירָא עַבְדִּי יַעֲקֹב וִישֻׁרוּן בָּחַרְתִּי בוֺ,TBH
Isa 44:3,כִּי אֶצָּק־מַיִם עַל־צָמֵא וְנֹזְלִים עַל־יַבָּשָׁה אֶצֹּק רוּחִי עַל־זַרְעֶךָ וּבִרְכָתִי עַל־צֶאֱצָאֶיךָ,TBH
Isa 44:4,וְצָמְחוּ בְּבֵין חָצִיר כַּעֲרָבִים עַל־יִבְלֵי־מָיִם,TBH
Isa 44:5,זֶה יֹאמַר לַיהוָה אָנִי וְזֶה יִקְרָא בְשֵׁם־יַעֲקֹב וְזֶה יִכְתֹּב יָדוֺ לַיהוָה וּבְשֵׁם יִשְׂרָאֵל יְכַנֶּה,TBH
Isa 44:6,כֹּה־אָמַר יְהוָה מֶלֶךְ־יִשְׂרָאֵל וְגֹאֲלוֺ יְהוָה צְבָאוֺת אֲנִי רִאשׁוֺן וַאֲנִי אַחֲרוֺן וּמִבַּלְעָדַי אֵין אֱלֹהִים,TBH
Isa 44:7,וּמִי־כָמוֺנִי יִקְרָא וְיַגִּידֶהָ וְיַעְרְכֶהָ לִי מִשּׂוּמִי עַם־עוֺלָם וְאֹתִיּוֺת וַאֲשֶׁר תָּבֹאנָה יַגִּידוּ לָמוֺ,TBH
Isa 44:8,אַל־תִּפְחֲדוּ וְאַל־תִּרְהוּ הֲלֹא מֵאָז הִשְׁמַעְתִּיךָ וְהִגַּדְתִּי וְאַתֶּם עֵדָי הֲיֵשׁ אֱלוֺהַּ מִבַּלְעָדַי וְאֵין צוּר בַּל־יָדָעְתִּי,TBH
Isa 44:9,יֹצְרֵי־פֶסֶל כֻּלָּם תֹּהוּ וַחֲמוּדֵיהֶם בַּל־יוֺעִילוּ וְעֵדֵיהֶם הֵמָּה בַּל־יִרְאוּ וּבַל־יֵדְעוּ לְמַעַן יֵבֹשׁוּ,TBH
Isa 44:10,מִי־יָצַר אֵל וּפֶסֶל נָסָךְ לְבִלְתִּי הוֺעִיל,TBH
Isa 44:11,הֵן כָּל־חֲבֵרָיו יֵבֹשׁוּ וְחָרָשִׁים הֵמָּה מֵאָדָם יִתְקַבְּצוּ כֻלָּם יַעֲמֹדוּ יִפְחֲדוּ יֵבֹשׁוּ יָחַד,TBH
Isa 44:12,חָרַשׁ בַּרְזֶל מַעֲצָד וּפָעַל בַּפֶּחָם וּבַמַּקָּבוֺת יִצְּרֵהוּ וַיִּפְעָלֵהוּ בִּזְרוֺעַ כֹּחוֺ גַּם־רָעֵב וְאֵין כֹּחַ לֹא־שָׁתָה מַיִם וַיִּיעָף,TBH
Isa 44:13,חָרַשׁ עֵצִים נָטָה קָו יְתָאֲרֵהוּ בַשֶּׂרֶד יַעֲשֵׂהוּ בַּמַּקְצֻעוֺת וּבַמְּחוּגָה יְתָאֳרֵהוּ וַיַּעֲשֵׂהוּ כְּתַבְנִית אִישׁ כְּתִפְאֶרֶת אָדָם לָשֶׁבֶת בָּיִת,TBH
Isa 44:14,לִכְרָת־לוֺ אֲרָזִים וַיִּקַּח תִּרְזָה וְאַלּוֺן וַיְאַמֶּץ־לוֺ בַּעֲצֵי־יָעַר נָטַע אֹרֶן וְגֶשֶׁם יְגַדֵּל,TBH
Isa 44:15,וְהָיָה לְאָדָם לְבָעֵר וַיִּקַּח מֵהֶם וַיָּחָם אַף־יַשִּׂיק וְאָפָה לָחֶם אַף־יִפְעַל־אֵל וַיִּשְׁתָּחוּ עָשָׂהוּ פֶסֶל וַיִּסְגָּד־לָמוֺ,TBH
Isa 44:16,חֶצְיוֺ שָׂרַף בְּמוֺ־אֵשׁ עַל־חֶצְיוֺ בָּשָׂר יֹאכֵל יִצְלֶה צָלִי וְיִשְׂבָּע אַף־יָחֹם וְיֹאמַר הֶאָח חַמּוֺתִי רָאִיתִי אוּר,TBH
Isa 44:17,וּשְׁאֵרִיתוֺ לְאֵל עָשָׂה לְפִסְלוֺ יִסְגָּד־לוֺ וְיִשְׁתַּחוּ וְיִתְפַּלֵּל אֵלָיו וְיֹאמַר הַצִּילֵנִי כִּי אֵלִי אָתָּה,TBH
Isa 44:18,לֹא יָדְעוּ וְלֹא יָבִינוּ כִּי טַח מֵרְאוֺת עֵינֵיהֶם מֵהַשְׂכִּיל לִבֹּתָם,TBH
Isa 44:19,וְלֹא־יָשִׁיב אֶל־לִבּוֺ וְלֹא דַעַת וְלֹא־תְבוּנָה לֵאמֹר חֶצְיוֺ שָׂרַפְתִּי בְמוֺ־אֵשׁ וְאַף אָפִיתִי עַל־גֶּחָלָיו לֶחֶם אֶצְלֶה בָשָׂר וְאֹכֵל וְיִתְרוֺ לְתוֺעֵבָה אֶעֱשֶׂה לְבוּל עֵץ אֶסְגּוֺד,TBH
Isa 44:20,רֹעֶה אֵפֶר לֵב הוּתַל הִטָּהוּ וְלֹא־יַצִּיל אֶת־נַפְשׁוֺ וְלֹא יֹאמַר הֲלוֺא שֶׁקֶר בִּימִינִי,TBH
Isa 44:21,זְכָר־אֵלֶּה יַעֲקֹב וְיִשְׂרָאֵל כִּי עַבְדִּי־אָתָּה יְצַרְתִּיךָ עֶבֶד־לִי אַתָּה יִשְׂרָאֵל לֹא תִנָּשֵׁנִי,TBH
Isa 44:22,מָחִיתִי כָעָב פְּשָׁעֶיךָ וְכֶעָנָן חַטֹּאותֶיךָ שׁוּבָה אֵלַי כִּי גְאַלְתִּיךָ,TBH
Isa 44:23,רָנּוּ שָׁמַיִם כִּי־עָשָׂה יְהוָה הָרִיעוּ תַּחְתִּיּוֺת אָרֶץ פִּצְחוּ הָרִים רִנָּה יַעַר וְכָל־עֵץ בּוֺ כִּי־גָאַל יְהוָה יַעֲקֹב וּבְיִשְׂרָאֵל יִתְפָּאָר,TBH
Isa 44:24,כֹּה־אָמַר יְהוָה גֹּאֲלֶךָ וְיֹצֶרְךָ מִבָּטֶן אָנֹכִי יְהוָה עֹשֶׂה כֹּל נֹטֶה שָׁמַיִם לְבַדִּי רֹקַע הָאָרֶץ מֵאִתִּי,TBH
Isa 44:25,מֵפֵר אֹתוֺת בַּדִּים וְקֹסְמִים יְהוֺלֵל מֵשִׁיב חֲכָמִים אָחוֺר וְדַעְתָּם יְשַׂכֵּל,TBH
Isa 44:26,מֵקִים דְּבַר עַבְדּוֺ וַעֲצַת מַלְאָכָיו יַשְׁלִים הָאֹמֵר לִירוּשָׁלִַם תּוּשָׁב וּלְעָרֵי יְהוּדָה תִּבָּנֶינָה וְחָרְבוֺתֶיהָ אֲקוֺמֵם,TBH
Isa 44:27,הָאֹמֵר לַצּוּלָה חֳרָבִי וְנַהֲרֹתַיִךְ אוֺבִישׁ,TBH
Isa 44:28,הָאֹמֵר לְכוֺרֶשׁ רֹעִי וְכָל־חֶפְצִי יַשְׁלִם וְלֵאמֹר לִירוּשָׁלִַם תִּבָּנֶה וְהֵיכָל תִּוָּסֵד,TBH
Isa 45:1,כֹּה־אָמַר יְהוָה לִמְשִׁיחוֺ לְכוֺרֶשׁ אֲשֶׁר־הֶחֱזַקְתִּי בִימִינוֺ לְרַד־לְפָנָיו גּוֺיִם וּמָתְנֵי מְלָכִים אֲפַתֵּחַ לִפְתֹּחַ לְפָנָיו דְּלָתַיִם וּשְׁעָרִים לֹא יִסָּגֵרוּ,TBH
Isa 45:2,אֲנִי לְפָנֶיךָ אֵלֵךְ וַהֲדוּרִים אֲיֵַּר דַּלְתוֺת נְחוּשָׁה אֲשַׁבֵּר וּבְרִיחֵי בַרְזֶל אֲגַדֵּעַ,TBH
Isa 45:3,וְנָתַתִּי לְךָ אוֺצְרוֺת חֹשֶׁךְ וּמַטְמֻנֵי מִסְתָּרִים לְמַעַן תֵּדַע כִּי־אֲנִי יְהוָה הַקּוֺרֵא בְשִׁמְךָ אֱלֹהֵי יִשְׂרָאֵל,TBH
Isa 45:4,לְמַעַן עַבְדִּי יַעֲקֹב וְיִשְׂרָאֵל בְּחִירִי וָאֶקְרָא לְךָ בִּשְׁמֶךָ אֲכַנְּךָ וְלֹא יְדַעְתָּנִי,TBH
Isa 45:5,אֲנִי יְהוָה וְאֵין עוֺד זוּלָתִי אֵין אֱלֹהִים אֲאַזֶּרְךָ וְלֹא יְדַעְתָּנִי,TBH
Isa 45:6,לְמַעַן יֵדְעוּ מִמִּזְרַח־שֶׁמֶשׁ וּמִמַּעֲרָבָה כִּי־אֶפֶס בִּלְעָדָי אֲנִי יְהוָה וְאֵין עוֺד,TBH
Isa 45:7,יוֺצֵר אוֺר וּבוֺרֵא חֹשֶׁךְ עֹשֶׂה שָׁלוֺם וּבוֺרֵא רָע אֲנִי יְהוָה עֹשֶׂה כָל־אֵלֶּה,TBH
Isa 45:8,הַרְעִיפוּ שָׁמַיִם מִמַּעַל וּשְׁחָקִים יִזְּלוּ־צֶדֶק תִּפְתַּח־אֶרֶץ וְיִפְרוּ־יֶשַׁע וּצְדָקָה תַצְמִיחַ יַחַד אֲנִי יְהוָה בְּרָאתִיו,TBH
Isa 45:9,הוֺי רָב אֶת־יֹצְרוֺ חֶרֶשׂ אֶת־חַרְשֵׂי אֲדָמָה הֲיֹאמַר חֹמֶר לְיֹצְרוֺ מַה־תַּעֲשֶׂה וּפָעָלְךָ אֵין־יָדַיִם לוֺ,TBH
Isa 45:10,הוֺי אֹמֵר לְאָב מַה־תּוֺלִיד וּלְאִשָּׁה מַה־תְּחִילִין,TBH
Isa 45:11,כֹּה־אָמַר יְהוָה קְדוֺשׁ יִשְׂרָאֵל וְיֹצְרוֺ הָאֹתִיּוֺת שְׁאָלוּנִי עַל־בָּנַי וְעַל־פֹּעַל יָדַי תְּצַוֻּנִי,TBH
Isa 45:12,אָנֹכִי עָשִׂיתִי אֶרֶץ וְאָדָם עָלֶיהָ בָרָאתִי אֲנִי יָדַי נָטוּ שָׁמַיִם וְכָל־צְבָאָם צִוֵּיתִי,TBH
Isa 45:13,אָנֹכִי הַעִירֹתִהוּ בְצֶדֶק וְכָל־דְּרָכָיו אֲיַשֵּׁר הוּא־יִבְנֶה עִירִי וְגָלוּתִי יְשַׁלֵּחַ לֹא בִמְחִיר וְלֹא בְשֹׁחַד אָמַר יְהוָה צְבָאוֺת,TBH
Isa 45:14,כֹּה אָמַר יְהוָה יְגִיעַ מִצְרַיִם וּסְחַר־כּוּשׁ וּסְבָאִים אַנְשֵׁי מִדָּה עָלַיִךְ יַעֲבֹרוּ וְלָךְ יִהְיוּ אַחֲרַיִךְ יֵלֵכוּ בַּזִּקִּים יַעֲבֹרוּ וְאֵלַיִךְ יִשְׁתַּחֲוּוּ אֵלַיִךְ יִתְפַּלָּלוּ אַךְ בָּךְ אֵל וְאֵין עוֺד אֶפֶס אֱלֹהִים,TBH
Isa 45:15,אָכֵן אַתָּה אֵל מִסְתַּתֵּר אֱלֹהֵי יִשְׂרָאֵל מוֺשִׁיעַ,TBH
Isa 45:16,בּוֺשׁוּ וְגַם־נִכְלְמוּ כֻּלָּם יַחְדָּו הָלְכוּ בַכְּלִמָּה חָרָשֵׁי צִירִים,TBH
Isa 45:17,יִשְׂרָאֵל נוֺשַׁע בַּיהוָה תְּשׁוּעַת עוֺלָמִים לֹא־תֵבֹשׁוּ וְלֹא־תִכָּלְמוּ עַד־עוֺלְמֵי עַד,TBH
Isa 45:18,כִּי כֹה אָמַר־יְהוָה בּוֺרֵא הַשָּׁמַיִם הוּא הָאֱלֹהִים יֹצֵר הָאָרֶץ וְעֹשָׂהּ הוּא כוֺנְנָהּ לֹא־תֹהוּ בְרָאָהּ לָשֶׁבֶת יְצָרָהּ אֲנִי יְהוָה וְאֵין עוֺד,TBH
Isa 45:19,לֹא בַסֵּתֶר דִּבַּרְתִּי בִּמְקוֺם אֶרֶץ חֹשֶׁךְ לֹא אָמַרְתִּי לְזֶרַע יַעֲקֹב תֹּהוּ בַקְּשׁוּנִי אֲנִי יְהוָה דֹּבֵר צֶדֶק מַגִּיד מֵישָׁרִים,TBH
Isa 45:20,הִקָּבְצוּ וָבֹאוּ הִתְנַגְּשׁוּ יַחְדָּו פְּלִיטֵי הַגּוֺיִם לֹא יָדְעוּ הַנֹּשְׂאִים אֶת־עֵץ פִּסְלָם וּמִתְפַּלְלִים אֶל־אֵל לֹא יוֺשִׁיעַ,TBH
Isa 45:21,הַגִּידוּ וְהַגִּישׁוּ אַף יִוָּעֲצוּ יַחְדָּו מִי הִשְׁמִיעַ זֹאת מִקֶּדֶם מֵאָז הִגִּידָהּ הֲלוֺא אֲנִי יְהוָה וְאֵין־עוֺד אֱלֹהִים מִבַּלְעָדַי אֵל־צַדִּיק וּמוֺשִׁיעַ אַיִן זוּלָתִי,TBH
Isa 45:22,פְּנוּ־אֵלַי וְהִוָּשְׁעוּ כָּל־אַפְסֵי־אָרֶץ כִּי אֲנִי־אֵל וְאֵין עוֺד,TBH
Isa 45:23,בִּי נִשְׁבַּעְתִּי יָצָא מִפִּי צְדָקָה דָּבָר וְלֹא יָשׁוּב כִּי־לִי תִּכְרַע כָּל־בֶּרֶךְ תִּשָּׁבַע כָּל־לָשׁוֺן,TBH
Isa 45:24,אַךְ בַּיהוָה לִי אָמַר צְדָקוֺת וָעֹז עָדָיו יָבוֺא וְיֵבֹשׁוּ כֹּל הַנֶּחֱרִים בּוֺ,TBH
Isa 45:25,בַּיהוָה יִצְדְּקוּ וְיִתְהַלְלוּ כָּל־זֶרַע יִשְׂרָאֵל,TBH
Isa 46:1,כָּרַע בֵּל קֹרֵס נְבוֺ הָיוּ עֲצַבֵּיהֶם לַחַיָּה וְלַבְּהֵמָה נְשֻׂאֹתֵיכֶם עֲמוּסוֺת מַשָּׂא לַעֲיֵפָה,TBH
Isa 46:2,קָרְסוּ כָרְעוּ יַחְדָּו לֹא יָכְלוּ מַלֵּט מַשָּׂא וְנַפְשָׁם בַּשְּׁבִי הָלָכָה,TBH
Isa 46:3,שִׁמְעוּ אֵלַי בֵּית יַעֲקֹב וְכָל־שְׁאֵרִית בֵּית יִשְׂרָאֵל הַעֲמֻסִים מִנִּי־בֶטֶן הַנְּשֻׂאִים מִנִּי־רָחַם,TBH
Isa 46:4,וְעַד־זִקְנָה אֲנִי הוּא וְעַד־שֵיבָה אֲנִי אֶסְבֹּל אֲנִי עָשִׂיתִי וַאֲנִי אֶשָּׂא וַאֲנִי אֶסְבֹּל וַאֲמַלֵּט,TBH
Isa 46:5,לְמִי תְדַמְיוּנִי וְתַשְׁווּ וְתַמְשִׁלוּנִי וְנִדְמֶה,TBH
Isa 46:6,הַזָּלִים זָהָב מִכִּיס וְכֶסֶף בַּקָּנֶה יִשְׁקֹלוּ יִשְׂכְּרוּ צוֺרֵף וְיַעֲשֵׂהוּ אֵל יִסְגְּדוּ אַף־יִשְׁתַּחֲוּוּ,TBH
Isa 46:7,יִשָּׂאֻהוּ עַל־כָּתֵף יִסְבְּלֻהוּ וְיַנִּיחֻהוּ תַחְתָּיו וְיַעֲמֹד מִמְּקוֺמוֺ לֹא יָמִישׁ אַף־יִצְעַק אֵלָיו וְלֹא יַעֲנֶה מִצָּרָתוֺ לֹא יוֺשִׁיעֶנּוּ,TBH
Isa 46:8,זִכְרוּ־זֹאת וְהִתְאֹשָׁשׁוּ הָשִׁיבוּ פוֺשְׁעִים עַל־לֵב,TBH
Isa 46:9,זִכְרוּ רִאשֹׁנוֺת מֵעוֺלָם כִּי אָנֹכִי אֵל וְאֵין עוֺד אֱלֹהִים וְאֶפֶס כָּמוֺנִי,TBH
Isa 46:10,מַגִּיד מֵרֵאשִׁית אַחֲרִית וּמִקֶּדֶם אֲשֶׁר לֹא־נַעֲשׂוּ אֹמֵר עֲצָתִי תָקוּם וְכָל־חֶפְצִי אֶעֱשֶׂה,TBH
Isa 46:11,קֹרֵא מִמִּזְרָח עַיִט מֵאֶרֶץ מֶרְחָק אִישׁ עֲצָתִי אַף־דִּבַּרְתִּי אַף־אֲבִיאֶנָּה יָצַרְתִּי אַף־אֶעֱשֶׂנָּה,TBH
Isa 46:12,שִׁמְעוּ אֵלַי אַבִּירֵי לֵב הָרְחוֺקִים מִצְּדָקָה,TBH
Isa 46:13,קֵרַבְתִּי צִדְקָתִי לֹא תִרְחָק וּתְשׁוּעָתִי לֹא תְאַחֵר וְנָתַתִּי בְצִיּוֺן תְּשׁוּעָה לְיִשְׂרָאֵל תִּפְאַרְתִּי,TBH
Isa 47:1,רְדִי וּשְׁבִי עַל־עָפָר בְּתוּלַת בַּת־בָּבֶל שְׁבִי־לָאָרֶץ אֵין־כִּסֵּא בַּת־כַּשְׂדִּים כִּי לֹא תוֺסִיפִי יִקְרְאוּ־לָךְ רַכָּה וַעֲנֻגָּה,TBH
Isa 47:2,קְחִי רֵחַיִם וְטַחֲנִי קָמַח גַּלִּי צַמָּתֵךְ חֶשְׂפִּי־שֹׁבֶל גַּלִּי־שׁוֺק עִבְרִי נְהָרוֺת,TBH
Isa 47:3,תִּגָּל עֶרְוָתֵךְ גַּם תֵּרָאֶה חֶרְפָּתֵךְ נָקָם אֶקָּח וְלֹא אֶפְגַּע אָדָם,TBH
Isa 47:4,גֹּאֲלֵנוּ יְהוָה צְבָאוֺת שְׁמוֺ קְדוֺשׁ יִשְׂרָאֵל,TBH
Isa 47:5,שְׁבִי דוּמָם וּבֹאִי בַחֹשֶׁךְ בַּת־כַּשְׂדִּים כִּי לֹא תוֺסִיפִי יִקְרְאוּ־לָךְ גְּבֶרֶת מַמְלָכוֺת,TBH
Isa 47:6,קָצַפְתִּי עַל־עַמִּי חִלַּלְתִּי נַחֲלָתִי וָאֶתְּנֵם בְּיָדֵךְ לֹא־שַׂמְתְּ לָהֶם רַחֲמִים עַל־זָקֵן הִכְבַּדְתְּ עֻלֵּךְ מְאֹד,TBH
Isa 47:7,וַתֹּאמְרִי לְעוֺלָם אֶהְיֶה גְבָרֶת עַד לֹא־שַׂמְתְּ אֵלֶּה עַל־לִבֵּךְ לֹא זָכַרְתְּ אַחֲרִיתָהּ,TBH
Isa 47:8,וְעַתָּה שִׁמְעִי־זֹאת עֲדִינָה הַיּוֺשֶׁבֶת לָבֶטַח הָאֹמְרָה בִּלְבָבָהּ אֲנִי וְאַפְסִי עוֺד לֹא אֵשֵׁב אַלְמָנָה וְלֹא אֵדַע שְׁכוֺל,TBH
Isa 47:9,וְתָבֹאנָה לָּךְ שְׁתֵּי־אֵלֶּה רֶגַע בְּיוֺם אֶחָד שְׁכוֺל וְאַלְמֹן כְּתֻמָּם בָּאוּ עָלַיִךְ בְּרֹב כְּשָׁפַיִךְ בְּעָצְמַת חֲבָרַיִךְ מְאֹד,TBH
Isa 47:10,וַתִּבְטְחִי בְרָעָתֵךְ אָמַרְתְּ אֵין רֹאָנִי חָכְמָתֵךְ וְדַעְתֵּךְ הִיא שׁוֺבְבָתֶךְ וַתֹּאמְרִי בְלִבֵּךְ אֲנִי וְאַפְסִי עוֺד,TBH
Isa 47:11,וּבָא עָלַיִךְ רָעָה לֹא תֵדְעִי שַׁחְרָהּ וְתִפֹּל עָלַיִךְ הוָֺה לֹא תוּכְלִי כַּפְּרָהּ וְתָבֹא עָלַיִךְ פִּתְאֹם שׁוֺאָה לֹא תֵדָעִי,TBH
Isa 47:12,עִמְדִי־נָא בַחֲבָרַיִךְ וּבְרֹב כְּשָׁפַיִךְ בַּאֲשֶׁר יָגַעַתְּ מִנְּעוּרָיִךְ אוּלַי תּוּכְלִי הוֺעִיל אוּלַי תַּעֲרוֺצִי,TBH
Isa 47:13,נִלְאֵית בְּרֹב עֲצָתָיִךְ יַעַמְדוּ־נָא וְיוֺשִׁיעֻךְ הֹבְרֵי שָׁמַיִם הַחֹזִים בַּכּוֺכָבִים מוֺדִיעִם לֶחֳדָשִׁים מֵאֲשֶׁר יָבֹאוּ עָלָיִךְ,TBH
Isa 47:14,הִנֵּה הָיוּ כְקַשׁ אֵשׁ שְׂרָפָתַם לֹא־יַצִּילוּ אֶת־נַפְשָׁם מִיַּד לֶהָבָה אֵין־גַּחֶלֶת לַחְמָם אוּר לָשֶׁבֶת נֶגְדּוֺ,TBH
Isa 47:15,כֵּן הָיוּ־לָךְ אֲשֶׁר יָגָעַתְּ סֹחֲרַיִךְ מִנְּעוּרַיִךְ אִישׁ לְעֶבְרוֺ תָּעוּ אֵין מוֺשִׁיעֵךְ,TBH
Isa 48:1,שִׁמְעוּ־זֹאת בֵּית־יַעֲקֹב הַנִּקְרָאִים בְּשֵׁם יִשְׂרָאֵל וּמִמֵּי יְהוּדָה יָצָאוּ הַנִּשְׁבָּעִים בְּשֵׁם יְהוָה וּבֵאלֹהֵי יִשְׂרָאֵל יַזְכִּירוּ לֹא בֶאֱמֶת וְלֹא בִצְדָקָה,TBH
Isa 48:2,כִּי־מֵעִיר הַקֹּדֶשׁ נִקְרָאוּ וְעַל־אֱלֹהֵי יִשְׂרָאֵל נִסְמָכוּ יְהוָה צְבָאוֺת שְׁמוֺ,TBH
Isa 48:3,הָרִאשֹׁנוֺת מֵאָז הִגַּדְתִּי וּמִפִּי יָצְאוּ וְאַשְׁמִיעֵם פִּתְאֹם עָשִׂיתִי וַתָּבֹאנָה,TBH
Isa 48:4,מִדַּעְתִּי כִּי קָשֶׁה אָתָּה וְגִיד בַּרְזֶל עָרְפֶּךָ וּמִצְחֲךָ נְחוּשָׁה,TBH
Isa 48:5,וָאַגִּיד לְךָ מֵאָז בְּטֶרֶם תָּבוֺא הִשְׁמַעְתִּיךָ פֶּן־תֹּאמַר עָצְבִּי עָשָׂם וּפִסְלִי וְנִסְכִּי צִוָּם,TBH
Isa 48:6,שָׁמַעְתָּ חֲזֵה כֻּלָּהּ וְאַתֶּם הֲלוֺא תַגִּידוּ הִשְׁמַעְתִּיךָ חֲדָשׁוֺת מֵעַתָּה וּנְצֻרוֺת וְלֹא יְדַעְתָּם,TBH
Isa 48:7,עַתָּה נִבְרְאוּ וְלֹא מֵאָז וְלִפְנֵי־יוֺם וְלֹא שְׁמַעְתָּם פֶּן־תֹּאמַר הִנֵּה יְדַעְתִּין,TBH
Isa 48:8,גַּם לֹא־שָׁמַעְתָּ גַּם לֹא יָדַעְתָּ גַּם מֵאָז לֹא־פִתְּחָה אָזְנֶךָ כִּי יָדַעְתִּי בָּגוֺד תִּבְגּוֺד וּפֹשֵׁעַ מִבֶּטֶן קֹרָא לָךְ,TBH
Isa 48:9,לְמַעַן שְׁמִי אַאֲרִיךְ אַפִּי וּתְהִלָּתִי אֶחֱטָם־לָךְ לְבִלְתִּי הַכְרִיתֶךָ,TBH
Isa 48:10,הִנֵּה צְרַפְתִּיךָ וְלֹא בְכָסֶף בְּחַרְתִּיךָ בְּכוּר עֹנִי,TBH
Isa 48:11,לְמַעֲנִי לְמַעֲנִי אֶעֱשֶׂה כִּי אֵיךְ יֵחָל וּכְבוֺדִי לְאַחֵר לֹא־אֶתֵּן,TBH
Isa 48:12,שְׁמַע אֵלַי יַעֲקֹב וְיִשְׂרָאֵל מְקֹרָאִי אֲנִי־הוּא אֲנִי רִאשׁוֺן אַף אֲנִי אַחֲרוֺן,TBH
Isa 48:13,אַף־יָדִי יָסְדָה אֶרֶץ וִימִינִי טִפְּחָה שָׁמָיִם קֹרֵא אֲנִי אֲלֵיהֶם יַעַמְדוּ יַחְדָּו,TBH
Isa 48:14,הִקָּבְצוּ כֻלְּכֶם וּשֲׁמָעוּ מִי בָהֶם הִגִּיד אֶת־אֵלֶּה יְהוָה אֲהֵבוֺ יַעֲשֶׂה חֶפְצוֺ בְּבָבֶל וּזְרֹעוֺ כַּשְׂדִּים,TBH
Isa 48:15,אֲנִי אֲנִי דִּבַּרְתִּי אַף־קְרָאתִיו הֲבִיאֹתִיו וְהִצְלִיחַ דַּרְכּוֺ,TBH
Isa 48:16,קִרְבוּ אֵלַי שִׁמְעוּ־זֹאת לֹא מֵרֹאשׁ בַּסֵּתֶר דִּבַּרְתִּי מֵעֵת הֱיוֺתָהּ שָׁם אָנִי וְעַתָּה אֲדֹנָי יְהוִה שְׁלָחַנִי וְרוּחוֺ,TBH
Isa 48:17,כֹּה־אָמַר יְהוָה גֹּאַלְךָ קְדוֺשׁ יִשְׂרָאֵל אֲנִי יְהוָה אֱלֹהֶיךָ מְלַמֶּדְךָ לְהוֺעִיל מַדְרִיכֲךָ בְּדֶרֶךְ תֵּלֵךְ,TBH
Isa 48:18,לוּא הִקְשַׁבְתָּ לְמִצְוֹתָי וַיְהִי כַנָּהָר שְׁלוֺמֶךָ וְצִדְקָתְךָ כְּגַלֵּי הַיָּם,TBH
Isa 48:19,וַיְהִי כַחוֺל זַרְעֶךָ וְצֶאֱצָאֵי מֵעֶיךָ כִּמְעֹתָיו לֹא־יִכָּרֵת וְלֹא־יִשָּׁמֵד שְׁמוֺ מִלְּפָנָי,TBH
Isa 48:20,צְאוּ מִבָּבֶל בִּרְחוּ מִכַּשְׂדִּים בְּקוֺל רִנָּה הַגִּידוּ הַשְׁמִיעוּ זֹאת הוֺצִיאוּהָ עַד־קְצֵה הָאָרֶץ אִמְרוּ גָּאַל יְהוָה עַבְדּוֺ יַעֲקֹב,TBH
Isa 48:21,וְלֹא צָמְאוּ בָּחֳרָבוֺת הוֺלִיכָם מַיִם מִצּוּר הִזִּיל לָמוֺ וַיִּבְקַע־צוּר וַיָּזֻבוּ מָיִם,TBH
Isa 48:22,אֵין שָׁלוֺם אָמַר יְהוָה לָרְשָׁעִים,TBH
Isa 49:1,שִׁמְעוּ אִיִּים אֵלַי וְהַקְשִׁיבוּ לְאֻמִּים מֵרָחוֺק יְהוָה מִבֶּטֶן קְרָאָנִי מִמְּעֵי אִמִּי הִזְכִּיר שְׁמִי,TBH
Isa 49:2,וַיָּשֶׂם פִּי כְּחֶרֶב חַדָּה בְּצֵל יָדוֺ הֶחְבִּיאָנִי וַיְשִׂימֵנִי לְחֵץ בָּרוּר בְּאַשְׁפָּתוֺ הִסְתִּירָנִי,TBH
Isa 49:3,וַיֹּאמֶר לִי עַבְדִּי־אָתָּה יִשְׂרָאֵל אֲשֶׁר־בְּךָ אֶתְפָּאָר,TBH
Isa 49:4,וַאֲנִי אָמַרְתִּי לְרִיק יָגַעְתִּי לְתֹהוּ וְהֶבֶל כֹּחִי כִלֵּיתִי אָכֵן מִשְׁפָּטִי אֶת־יְהוָה וּפְעֻלָּתִי אֶת־אֱלֹהָי,TBH
Isa 49:5,וְעַתָּה אָמַר יְהוָה יֹצְרִי מִבֶּטֶן לְעֶבֶד לוֺ לְשׁוֺבֵב יַעֲקֹב אֵלָיו וְיִשְׂרָאֵל לוֺ יֵאָסֵף וְאֶכָּבֵד בְּעֵינֵי יְהוָה וֵאלֹהַי הָיָה עֻזִּי,TBH
Isa 49:6,וַיֹּאמֶר נָקֵל מִהְיוֺתְךָ לִי עֶבֶד לְהָקִים אֶת־שִׁבְטֵי יַעֲקֹב וּנְצוּרֵי יִשְׂרָאֵל לְהָשִׁיב וּנְתַתִּיךָ לְאוֺר גּוֺיִם לִהְיוֺת יְשׁוּעָתִי עַד־קְצֵה הָאָרֶץ,TBH
Isa 49:7,כֹּה אָמַר־יְהוָה גֹּאֵל יִשְׂרָאֵל קְדוֺשׁוֺ לִבְזֹה־נֶפֶשׁ לִמְתָעֵב גּוֺי לְעֶבֶד מֹשְׁלִים מְלָכִים יִרְאוּ וָקָמוּ שָׂרִים וְיִשְׁתַּחֲוּוּ לְמַעַן יְהוָה אֲשֶׁר נֶאֱמָן קְדֹשׁ יִשְׂרָאֵל וַיִּבְחָרֶךָּ,TBH
Isa 49:8,כֹּה אָמַר יְהוָה בְּעֵת רָצוֺן עֲנִיתִיךָ וּבְיוֺם יְשׁוּעָה עֲזַרְתִּיךָ וְאֶצָּרְךָ וְאֶתֶּנְךָ לִבְרִית עָם לְהָקִים אֶרֶץ לְהַנְחִיל נְחָלוֺת שֹׁמֵמוֺת,TBH
Isa 49:9,לֵאמֹר לַאֲסוּרִים צֵאוּ לַאֲשֶׁר בַּחֹשֶׁךְ הִגָּלוּ עַל־דְּרָכִים יִרְעוּ וּבְכָל־שְׁפָיִים מַרְעִיתָם,TBH
Isa 49:10,לֹא יִרְעָבוּ וְלֹא יִצְמָאוּ וְלֹא־יַכֵּם שָׁרָב וָשָׁמֶשׁ כִּי־מְרַחֲמָם יְנַהֲגֵם וְעַל־מַבּוּעֵי מַיִם יְנַהֲלֵם,TBH
Isa 49:11,וְשַׂמְתִּי כָל־הָרַי לַדָּרֶךְ וּמְסִלֹּתַי יְרֻמוּן,TBH
Isa 49:12,הִנֵּה־אֵלֶּה מֵרָחוֺק יָבֹאוּ וְהִנֵּה־אֵלֶּה מִצָּפוֺן וּמִיָּם וְאֵלֶּה מֵאֶרֶץ סִינִים,TBH
Isa 49:13,רָנּוּ שָׁמַיִם וְגִילִי אָרֶץ וּפִצְחוּ הָרִים רִנָּה כִּי־נִחַם יְהוָה עַמּוֺ וַעֲנִיָּו יְרַחֵם,TBH
Isa 49:14,וַתֹּאמֶר צִיּוֺן עֲזָבַנִי יְהוָה וַאדֹנָי שְׁכֵחָנִי,TBH
Isa 49:15,הֲתִשְׁכַּח אִשָּׁה עוּלָהּ מֵרַחֵם בֶּן־בִּטְנָהּ גַּם־אֵלֶּה תִשְׁכַּחְנָה וְאָנֹכִי לֹא אֶשְׁכָּחֵךְ,TBH
Isa 49:16,הֵן עַל־כַּפַּיִם חַקֹּתִיךְ חוֺמֹתַיִךְ נֶגְדִּי תָּמִיד,TBH
Isa 49:17,מִהֲרוּ בָּנָיִךְ מְהָרְסַיִךְ וּמַחֲרִבַיִךְ מִמֵּךְ יֵצֵאוּ,TBH
Isa 49:18,שְׂאִי־סָבִיב עֵינַיִךְ וּרְאִי כֻּלָּם נִקְבְּצוּ בָאוּ־לָךְ חַי־אָנִי נְאֻם־יְהוָה כִּי כֻלָּם כָּעֲדִי תִלְבָּשִׁי וּתְקַשְּׁרִים כַּכַּלָּה,TBH
Isa 49:19,כִּי חָרְבֹתַיִךְ וְשֹׁמְמֹתַיִךְ וְאֶרֶץ הֲרִסֻתֵיךְ כִּי עַתָּה תֵּצְרִי מִיּוֺשֵׁב וְרָחֲקוּ מְבַלְּעָיִךְ,TBH
Isa 49:20,עוֺד יֹאמְרוּ בְאָזְנַיִךְ בְּנֵי שִׁכֻּלָיִךְ צַר־לִי הַמָּקוֺם גְּשָׁה־לִּי וְאֵשֵׁבָה,TBH
Isa 49:21,וְאָמַרְתְּ בִּלְבָבֵךְ מִי יָלַד־לִי אֶת־אֵלֶּה וַאֲנִי שְׁכוּלָה וְגַלְמוּדָה גֹּלָה וְסוּרָה וְאֵלֶּה מִי גִדֵּל הֵן אֲנִי נִשְׁאַרְתִּי לְבַדִּי אֵלֶּה אֵיפֹה הֵם,TBH
Isa 49:22,כֹּה־אָמַר אֲדֹנָי יְהוִה הִנֵּה אֶשָּׂא אֶל־גּוֺיִם יָדִי וְאֶל־עַמִּים אָרִים נִסִּי וְהֵבִיאוּ בָנַיִךְ בְּחֹצֶן וּבְנֹתַיִךְ עַל־כָּתֵף תִּנָּשֶׂאנָה,TBH
Isa 49:23,וְהָיוּ מְלָכִים אֹמְנַיִךְ וְשָׂרוֺתֵיהֶם מֵינִיקֹתַיִךְ אַפַּיִם אֶרֶץ יִשְׁתַּחֲווּ לָךְ וַעֲפַר רַגְלַיִךְ יְלַחֵכוּ וְיָדַעַתְּ כִּי־אֲנִי יְהוָה אֲשֶׁר לֹא־יֵבֹשׁוּ קוָֺי,TBH
Isa 49:24,הֲיֻקַּח מִגִּבּוֺר מַלְקוֺחַ וְאִם־שְׁבִי צַדִּיק יִמָּלֵט,TBH
Isa 49:25,כִּי־כֹה אָמַר יְהוָה גַּם־שְׁבִי גִבּוֺר יֻקָּח וּמַלְקוֺחַ עָרִיץ יִמָּלֵט וְאֶת־יְרִיבֵךְ אָנֹכִי אָרִיב וְאֶת־בָּנַיִךְ אָנֹכִי אוֺשִׁיעַ,TBH
Isa 49:26,וְהַאֲכַלְתִּי אֶת־מוֺנַיִךְ אֶת־בְּשָׂרָם וְכֶעָסִיס דָּמָם יִשְׁכָּרוּן וְיָדְעוּ כָל־בָּשָׂר כִּי אֲנִי יְהוָה מוֺשִׁיעֵךְ וְגֹאֲלֵךְ אֲבִיר יַעֲקֹב,TBH
Isa 50:1,כֹּה אָמַר יְהוָה אֵי זֶה סֵפֶר כְּרִיתוּת אִמְּכֶם אֲשֶׁר שִׁלַּחְתִּיהָ אוֺ מִי מִנּוֺשַׁי אֲשֶׁר־מָכַרְתִּי אֶתְכֶם לוֺ הֵן בַּעֲוֹנֹתֵיכֶם נִמְכַּרְתֶּם וּבְפִשְׁעֵיכֶם שֻׁלְּחָה אִמְּכֶם,TBH
Isa 50:2,מַדּוּעַ בָּאתִי וְאֵין אִישׁ קָרָאתִי וְאֵין עוֺנֶה הֲקָצוֺר קָצְרָה יָדִי מִפְּדוּת וְאִם־אֵין־בִּי כֹחַ לְהַצִּיל הֵן בְּגַעֲרָתִי אַחֲרִיב יָם אָשִׂים נְהָרוֺת מִדְבָּר תִּבְאַשׁ דְּגָתָם מֵאֵין מַיִם וְתָמֹת בַּצָּמָא,TBH
Isa 50:3,אַלְבִּישׁ שָׁמַיִם קַדְרוּת וְשַׂק אָשִׂים כְּסוּתָם,TBH
Isa 50:4,אֲדֹנָי יְהוִֺה נָתַן לִי לְשׁוֺן לִמּוּדִים לָדַעַת לָעוּת אֶת־יָעֵף דָּבָר יָעִיר בַּבֹּקֶר בַּבֹּקֶר יָעִיר לִי אֹזֶן לִשְׁמֹעַ כַּלִּמּוּדִים,TBH
Isa 50:5,אֲדֹנָי יְהוִה פָּתַח־לִי אֹזֶן וְאָנֹכִי לֹא מָרִיתִי אָחוֺר לֹא נְסוּגֹתִי,TBH
Isa 50:6,גֵּוִי נָתַתִּי לְמַכִּים וּלְחָיַי לְמֹרְטִים פָּנַי לֹא הִסְתַּרְתִּי מִכְּלִמּוֺת וָרֹק,TBH
Isa 50:7,וַאדֹנָי יְהוִה יַעֲזָר־לִי עַל־כֵּן לֹא נִכְלָמְתִּי עַל־כֵּן שַׂמְתִּי פָנַי כַּחַלָּמִישׁ וָאֵדַע כִּי־לֹא אֵבוֺשׁ,TBH
Isa 50:8,קָרוֺב מַצְדִּיקִי מִי־יָרִיב אִתִּי נַעַמְדָה יָּחַד מִי־בַעַל מִשְׁפָּטִי יִגַּשׁ אֵלָי,TBH
Isa 50:9,הֵן אֲדֹנָי יְהוִה יַעֲזָר־לִי מִי־הוּא יַרְשִׁיעֵנִי הֵן כֻּלָּם כַּבֶּגֶד יִבְלוּ עָשׁ יֹאכְלֵם,TBH
Isa 50:10,מִי בָכֶם יְרֵא יְהוָה שֹׁמֵעַ בְּקוֺל עַבְדּוֺ אֲשֶׁר הָלַךְ חֲשֵׁכִים וְאֵין נֹגַהּ לוֺ יִבְטַח בְּשֵׁם יְהוָה וְיִשָּׁעֵן בֵּאלֹהָיו,TBH
Isa 50:11,הֵן כֻּלְּכֶם קֹדְחֵי אֵשׁ מְאַזְּרֵי זִיקוֺת לְכוּ בְּאוּר אֶשְׁכֶם וּבְזִיקוֺת בִּעַרְתֶּם מִיָּדִי הָיְתָה־זֹּאת לָכֶם לְמַעֲצֵבָה תִּשְׁכָּבוּן,TBH
Isa 51:1,שִׁמְעוּ אֵלַי רֹדְפֵי צֶדֶק מְבַקְשֵׁי יְהוָה הַבִּיטוּ אֶל־צוּר חֻצַּבְתֶּם וְאֶל־מַקֶּבֶת בּוֺר נֻקַּרְתֶּם,TBH
Isa 51:2,הַבִּיטוּ אֶל־אַבְרָהָם אֲבִיכֶם וְאֶל־שָׂרָה תְּחוֺלֶלְכֶם כִּי־אֶחָד קְרָאתִיו וַאֲבָרְכֵהוּ וְאַרְבֵּהוּ,TBH
Isa 51:3,כִּי־נִחַם יְהוָה צִיּוֺן נִחַם כָּל־חָרְבֹתֶיהָ וַיָּשֶׂם מִדְבָּרָהּ כְּעֵדֶן וְעַרְבָתָהּ כְּגַן־יְהוָה שָׂשׂוֺן וְשִׂמְחָה יִמָּצֵא בָהּ תּוֺדָה וְקוֺל זִמְרָה,TBH
Isa 51:4,הַקְשִׁיבוּ אֵלַי עַמִּי וּלְאוּמִּי אֵלַי הַאֲזִינוּ כִּי תוֺרָה מֵאִתִּי תֵצֵא וּמִשְׁפָּטִי לְאוֺר עַמִּים אַרְגִּיעַ,TBH
Isa 51:5,קָרוֺב צִדְקִי יָצָא יִשְׁעִי וּזְרֹעַי עַמִּים יִשְׁפֹּטוּ אֵלַי אִיִּים יְקַוּוּ וְאֶל־זְרֹעִי יְיַחֵלוּן,TBH
Isa 51:6,שְׂאוּ לַשָּׁמַיִם עֵינֵיכֶם וְהַבִּיטוּ אֶל־הָאָרֶץ מִתַּחַת כִּי־שָׁמַיִם כֶּעָשָׁן נִמְלָחוּ וְהָאָרֶץ כַּבֶּגֶד תִּבְלֶה וְיֹשְׁבֶיהָ כְּמוֺ־כֵן יְמוּתוּן וִישׁוּעָתִי לְעוֺלָם תִּהְיֶה וְצִדְקָתִי לֹא תֵחָת,TBH
Isa 51:7,שִׁמְעוּ אֵלַי יֹדְעֵי צֶדֶק עַם תּוֺרָתִי בְלִבָּם אַל־תִּירְאוּ חֶרְפַּת אֱנוֺשׁ וּמִגִּדֻּפֹתָם אַל־תֵּחָתּוּ,TBH
Isa 51:8,כִּי כַבֶּגֶד יֹאכְלֵם עָשׁ וְכַצֶּמֶר יֹאכְלֵם סָס וְצִדְקָתִי לְעוֺלָם תִּהְיֶה וִישׁוּעָתִי לְדוֺר דּוֺרִים,TBH
Isa 51:9,עוּרִי עוּרִי לִבְשִׁי־עֹז זְרוֺעַ יְהוָה עוּרִי כִּימֵי קֶדֶם דֹּרוֺת עוֺלָמִים הֲלוֺא אַתְּ־הִיא הַמַּחְצֶבֶת רַהַב מְחוֺלֶלֶת תַּנִּין,TBH
Isa 51:10,הֲלוֺא אַתְּ־הִיא הַמַּחֲרֶבֶת יָם מֵי תְּהוֺם רַבָּה הַשָּׂמָה מַעֲמַקֵּי־יָם דֶּרֶךְ לַעֲבֹר גְּאוּלִים,TBH
Isa 51:11,וּפְדוּיֵי יְהוָה יְשׁוּבוּן וּבָאוּ צִיּוֺן בְּרִנָּה וְשִׂמְחַת עוֺלָם עַל־רֹאשָׁם שָׂשׂוֺן וְשִׂמְחָה יַשִּׂיגוּן נָסוּ יָגוֺן וַאֲנָחָה,TBH
Isa 51:12,אָנֹכִי אָנֹכִי הוּא מְנַחֶמְכֶם מִי־אַתְּ וַתִּירְאִי מֵאֱנוֺשׁ יָמוּת וּמִבֶּן־אָדָם חָצִיר יִנָּתֵן,TBH
Isa 51:13,וַתִּשְׁכַּח יְהוָה עֹשֶׂךָ נוֺטֶה שָׁמַיִם וְיֹסֵד אָרֶץ וַתְּפַחֵד תָּמִיד כָּל־הַיּוֺם מִפְּנֵי חֲמַת הַמֵּצִיק כַּאֲשֶׁר כּוֺנֵן לְהַשְׁחִית וְאַיֵּה חֲמַת הַמֵּצִיק,TBH
Isa 51:14,מִהַר צֹעֶה לְהִפָּתֵחַ וְלֹא־יָמוּת לַשַּׁחַת וְלֹא יֶחְסַר לַחְמוֺ,TBH
Isa 51:15,וְאָנֹכִי יְהוָה אֱלֹהֶיךָ רֹגַע הַיָּם וַיֶּהֱמוּ גַּלָּיו יְהוָה צְבָאוֺת שְׁמוֺ,TBH
Isa 51:16,וָאָשִׂים דְּבָרַי בְּפִיךָ וּבְצֵל יָדִי כִּסִּיתִיךָ לִנְטֹעַ שָׁמַיִם וְלִיסֹד אָרֶץ וְלֵאמֹר לְצִיּוֺן עַמִּי־אָתָּה,TBH
Isa 51:17,הִתְעוֺרְרִי הִתְעוֺרְרִי קוּמִי יְרוּשָׁלִַם אֲשֶׁר שָׁתִית מִיַּד יְהוָה אֶת־כּוֺס חֲמָתוֺ אֶת־קֻבַּעַת כּוֺס הַתַּרְעֵלָה שָׁתִית מָצִית,TBH
Isa 51:18,אֵין־מְנַהֵל לָהּ מִכָּל־בָּנִים יָלָדָה וְאֵין מַחֲזִיק בְּיָדָהּ מִכָּל־בָּנִים גִּדֵּלָה,TBH
Isa 51:19,שְׁתַּיִם הֵנָּה קֹרְאֹתַיִךְ מִי יָנוּד לָךְ הַשֹּׁד וְהַשֶּׁבֶר וְהָרָעָב וְהַחֶרֶב מִי אֲנַחֲמֵךְ,TBH
Isa 51:20,בָּנַיִךְ עֻלְּפוּ שָׁכְבוּ בְּרֹאשׁ כָּל־חוּצוֺת כְּתוֺא מִכְמָר הַמְלֵאִים חֲמַת־יְהוָה גַּעֲרַת אֱלֹהָיִךְ,TBH
Isa 51:21,לָכֵן שִׁמְעִי־נָא זֹאת עֲנִיָּה וּשְׁכֻרַת וְלֹא מִיָּיִן,TBH
Isa 51:22,כֹּה־אָמַר אֲדֹנַיִךְ יְהוָה וֵאלֹהַיִךְ יָרִיב עַמּוֺ הִנֵּה לָקַחְתִּי מִיָּדֵךְ אֶת־כּוֺס הַתַּרְעֵלָה אֶת־קֻבַּעַת כּוֺס חֲמָתִי לֹא־תוֺסִיפִי לִשְׁתּוֺתָהּ עוֺד,TBH
Isa 51:23,וְשַׂמְתִּיהָ בְּיַד־מוֺגַיִךְ אֲשֶׁר־אָמְרוּ לְנַפְשֵׁךְ שְׁחִי וְנַעֲבֹרָה וַתָּשִׂימִי כָאָרֶץ גֵּוֵךְ וְכַחוּץ לַעֹבְרִים,TBH
Isa 52:1,עוּרִי עוּרִי לִבְשִׁי עֻזֵּךְ צִיּוֺן לִבְשִׁי בִּגְדֵי תִפְאַרְתֵּךְ יְרוּשָׁלִַם עִיר הַקֹּדֶשׁ כִּי לֹא יוֺסִיף יָבֹא־בָךְ עוֺד עָרֵל וְטָמֵא,TBH
Isa 52:2,הִתְנַעֲרִי מֵעָפָר קוּמִי שְּׁבִי יְרוּשָׁלִָם הִתְפַּתְּחִי מוֺסְרֵי צַוָּארֵךְ שְׁבִיָּה בַּת־צִיּוֺן,TBH
Isa 52:3,כִּי־כֹה אָמַר יְהוָה חִנָּם נִמְכַּרְתֶּם וְלֹא בְכֶסֶף תִּגָּאֵלוּ,TBH
Isa 52:4,כִּי כֹה אָמַר אֲדֹנָי יְהוִה מִצְרַיִם יָרַד־עַמִּי בָרִאשֹׁנָה לָגוּר שָׁם וְאַשּׁוּר בְּאֶפֶס עֲשָׁקוֺ,TBH
Isa 52:5,וְעַתָּה מַה־לִּי־פֹה נְאֻם־יְהוָה כִּי־לֻקַּח עַמִּי חִנָּם מְֹלָיו יְהֵילִילוּ נְאֻם־יְהוָה וְתָמִיד כָּל־הַיּוֺם שְׁמִי מִנֹּאָץ,TBH
Isa 52:6,לָכֵן יֵדַע עַמִּי שְׁמִי לָכֵן בַּיּוֺם הַהוּא כִּי־אֲנִי־הוּא הַמְדַבֵּר הִנֵּנִי,TBH
Isa 52:7,מַה־נָּאווּ עַל־הֶהָרִים רַגְלֵי מְבַשֵּׂר מַשְׁמִיעַ שָׁלוֺם מְבַשֵּׂר טוֺב מַשְׁמִיעַ יְשׁוּעָה אֹמֵר לְצִיּוֺן מָלַךְ אֱלֹהָיִךְ,TBH
Isa 52:8,קוֺל צֹפַיִךְ נָשְׂאוּ קוֺל יַחְדָּו יְרַנֵּנוּ כִּי עַיִן בְּעַיִן יִרְאוּ בְּשׁוּב יְהוָה צִיּוֺן,TBH
Isa 52:9,פִּצְחוּ רַנְּנוּ יַחְדָּו חָרְבוֺת יְרוּשָׁלִָם כִּי־נִחַם יְהוָה עַמּוֺ גָּאַל יְרוּשָׁלִָם,TBH
Isa 52:10,חָשַׂף יְהוָה אֶת־זְרוֺעַ קָדְשׁוֺ לְעֵינֵי כָּל־הַגּוֺיִם וְרָאוּ כָּל־אַפְסֵי־אָרֶץ אֵת יְשׁוּעַת אֱלֹהֵינוּ,TBH
Isa 52:11,סוּרוּ סוּרוּ צְאוּ מִשָּׁם טָמֵא אַל־תִּגָּעוּ צְאוּ מִתּוֺכָהּ הִבָּרוּ נֹשְׂאֵי כְּלֵי יְהוָה,TBH
Isa 52:12,כִּי לֹא בְחִפָּזוֺן תֵּצֵאוּ וּבִמְנוּסָה לֹא תֵלֵכוּן כִּי־הֹלֵךְ לִפְנֵיכֶם יְהוָה וּמְאַסִּפְכֶם אֱלֹהֵי יִשְׂרָאֵל,TBH
Isa 52:13,הִנֵּה יַשְׂכִּיל עַבְדִּי יָרוּם וְנִשָּׂא וְגָבַהּ מְאֹד,TBH
Isa 52:14,כַּאֲשֶׁר שָׁמְמוּ עָלֶיךָ רַבִּים כֵּן־מִשְׁחַת מֵאִישׁ מַרְאֵהוּ וְתֹאֲרוֺ מִבְּנֵי אָדָם,TBH
Isa 52:15,כֵּן יַזֶּה גּוֺיִם רַבִּים עָלָיו יִקְפְּצוּ מְלָכִים פִּיהֶם כִּי אֲשֶׁר לֹא־סֻפַּר לָהֶם רָאוּ וַאֲשֶׁר לֹא־שָׁמְעוּ הִתְבּוֺנָנוּ,TBH
Isa 53:1,מִי הֶאֱמִין לִשְׁמֻעָתֵנוּ וּזְרוֺעַ יְהוָה עַל־מִי נִגְלָתָה,TBH
Isa 53:2,וַיַּעַל כַּיּוֺנֵק לְפָנָיו וְכַשֹּׁרֶשׁ מֵאֶרֶץ צִיָּה לֹא־תֹאַר לוֺ וְלֹא הָדָר וְנִרְאֵהוּ וְלֹא־מַרְאֶה וְנֶחְמְדֵהוּ,TBH
Isa 53:3,נִבְזֶה וַחֲדַל אִישִׁים אִישׁ מַכְאֹבוֺת וִידוּעַ חֹלִי וּכְמַסְתֵּר פָּנִים מִמֶּנּוּ נִבְזֶה וְלֹא חֲשַׁבְנֻהוּ,TBH
Isa 53:4,אָכֵן חֳלָיֵנוּ הוּא נָשָׂא וּמַכְאֹבֵינוּ סְבָלָם וַאֲנַחְנוּ חֲשַׁבְנֻהוּ נָגוּעַ מֻכֵּה אֱלֹהִים וּמְעֻנֶּה,TBH
Isa 53:5,וְהוּא מְחֹלָל מִפְּשָׁעֵנוּ מְדֻכָּא מֵעֲוֹנֹתֵינוּ מוּסַר שְׁלוֺמֵנוּ עָלָיו וּבַחֲבֻרָתוֺ נִרְפָּא־לָנוּ,TBH
Isa 53:6,כֻּלָּנוּ כַּצֹּאן תָּעִינוּ אִישׁ לְדַרְכּוֺ פָּנִינוּ וַיהוָה הִפְגִּיעַ בּוֺ אֵת עֲוֹן כֻּלָּנוּ,TBH
Isa 53:7,נִגַּשׂ וְהוּא נַעֲנֶה וְלֹא יִפְתַּח־פִּיו כַּשֶּׂה לַטֶּבַח יוּבָל וּכְרָחֵל לִפְנֵי גֹזְזֶיהָ נֶאֱלָמָה וְלֹא יִפְתַּח פִּיו,TBH
Isa 53:8,מֵעֹצֶר וּמִמִּשְׁפָּט לֻקָּח וְאֶת־דּוֺרוֺ מִי יְשׂוֺחֵחַ כִּי נִגְזַר מֵאֶרֶץ חַיִּים מִפֶּשַׁע עַמִּי נֶגַע לָמוֺ,TBH
Isa 53:9,וַיִּתֵּן אֶת־רְשָׁעִים קִבְרוֺ וְאֶת־עָשִׁיר בְּמֹתָיו עַל לֹא־חָמָס עָשָׂה וְלֹא מִרְמָה בְּפִיו,TBH
Isa 53:10,וַיהוָה חָפֵץ דַּכְּאוֺ הֶחֱלִי אִם־תָּשִׂים אָשָׁם נַפְשׁוֺ יִרְאֶה זֶרַע יַאֲרִיךְ יָמִים וְחֵפֶץ יְהוָה בְּיָדוֺ יִצְלָח,TBH
Isa 53:11,מֵעֲמַל נַפְשׁוֺ יִרְאֶה יִשְׂבָּע בְּדַעְתּוֺ יַצְדִּיק צַדִּיק עַבְדִּי לָרַבִּים וַעֲוֹנֹתָם הוּא יִסְבֹּל,TBH
Isa 53:12,לָכֵן אֲחַלֶּק־לוֺ בָרַבִּים וְאֶת־עֲצוּמִים יְחַלֵּק שָׁלָל תַּחַת אֲשֶׁר הֶעֱרָה לַמָּוֶת נַפְשׁוֺ וְאֶת־פֹּשְׁעִים נִמְנָה וְהוּא חֵטְא־רַבִּים נָשָׂא וְלַפֹּשְׁעִים יַפְגִּיעַ,TBH
Isa 54:1,רָנִּי עֲקָרָה לֹא יָלָדָה פִּצְחִי רִנָּה וְצַהֲלִי לֹא־חָלָה כִּי־רַבִּים בְּנֵי־שׁוֺמֵמָה מִבְּנֵי בְעוּלָה אָמַר יְהוָה,TBH
Isa 54:2,הַרְחִיבִי מְקוֺם אָהֳלֵךְ וִירִיעוֺת מִשְׁכְּנוֺתַיִךְ יַטּוּ אַל־תַּחְשֹׂכִי הַאֲרִיכִי מֵיתָרַיִךְ וִיתֵדֹתַיִךְ חַזֵּקִי,TBH
Isa 54:3,כִּי־יָמִין וּשְׂמֹאול תִּפְרֹצִי וְזַרְעֵךְ גּוֺיִם יִירָשׁ וְעָרִים נְשַׁמּוֺת יוֺשִׁיבוּ,TBH
Isa 54:4,אַל־תִּירְאִי כִּי־לֹא תֵבוֺשִׁי וְאַל־תִּכָּלְמִי כִּי לֹא תַחְפִּירִי כִּי בֹשֶׁת עֲלוּמַיִךְ תִּשְׁכָּחִי וְחֶרְפַּת אַלְמְנוּתַיִךְ לֹא תִזְכְּרִי־עוֺד,TBH
Isa 54:5,כִּי בֹעֲלַיִךְ עֹשַׂיִךְ יְהוָה צְבָאוֺת שְׁמוֺ וְגֹאֲלֵךְ קְדוֺשׁ יִשְׂרָאֵל אֱלֹהֵי כָל־הָאָרֶץ יִקָּרֵא,TBH
Isa 54:6,כִּי־כְאִשָּׁה עֲזוּבָה וַעֲצוּבַת רוּחַ קְרָאָךְ יְהוָה וְאֵשֶׁת נְעוּרִים כִּי תִמָּאֵס אָמַר אֱלֹהָיִךְ,TBH
Isa 54:7,בְּרֶגַע קָטֹן עֲזַבְתִּיךְ וּבְרַחֲמִים גְּדֹלִים אֲקַבְּצֵךְ,TBH
Isa 54:8,בְּשֶׁצֶף קֶצֶף הִסְתַּרְתִּי פָנַי רֶגַע מִמֵּךְ וּבְחֶסֶד עוֺלָם רִחַמְתִּיךְ אָמַר גֹּאֲלֵךְ יְהוָה,TBH
Isa 54:9,כִּי־מֵי נֹחַ זֹאת לִי אֲשֶׁר נִשְׁבַּעְתִּי מֵעֲבֹר מֵי־נֹחַ עוֺד עַל־הָאָרֶץ כֵּן נִשְׁבַּעְתִּי מִקְּצֹף עָלַיִךְ וּמִגְּעָר־בָּךְ,TBH
Isa 54:10,כִּי הֶהָרִים יָמוּשׁוּ וְהַגְּבָעוֺת תְּמוּטֶנָה וְחַסְדִּי מֵאִתֵּךְ לֹא־יָמוּשׁ וּבְרִית שְׁלוֺמִי לֹא תָמוּט אָמַר מְרַחֲמֵךְ יְהוָה,TBH
Isa 54:11,עֲנִיָּה סֹעֲרָה לֹא נֻחָמָה הִנֵּה אָנֹכִי מַרְבִּיץ בַּפּוּךְ אֲבָנַיִךְ וִיסַדְתִּיךְ בַּסַּפִּירִים,TBH
Isa 54:12,וְשַׂמְתִּי כַּדְכֹד שִׁמְשֹׁתַיִךְ וּשְׁעָרַיִךְ לְאַבְנֵי אֶקְדָּח וְכָל־גְּבוּלֵךְ לְאַבְנֵי־חֵפֶץ,TBH
Isa 54:13,וְכָל־בָּנַיִךְ לִמּוּדֵי יְהוָה וְרַב שְׁלוֺם בָּנָיִךְ,TBH
Isa 54:14,בִּצְדָקָה תִּכּוֺנָנִי רַחֲקִי מֵעֹשֶׁק כִּי־לֹא תִירָאִי וּמִמְּחִתָּה כִּי לֹא־תִקְרַב אֵלָיִךְ,TBH
Isa 54:15,הֵן גּוֺר יָגוּר אֶפֶס מֵאוֺתִי מִי־גָר אִתָּךְ עָלַיִךְ יִפּוֺל,TBH
Isa 54:16,הִנֵּה אָנֹכִי בָּרָאתִי חָרָשׁ נֹפֵחַ בְּאֵשׁ פֶּחָם וּמוֺצִיא כְלִי לְמַעֲשֵׂהוּ וְאָנֹכִי בָּרָאתִי מַשְׁחִית לְחַבֵּל,TBH
Isa 54:17,כָּל־כְּלִי יוּצַר עָלַיִךְ לֹא יִצְלָח וְכָל־לָשׁוֺן תָּקוּם־אִתָּךְ לַמִּשְׁפָּט תַּרְשִׁיעִי זֹאת נַחֲלַת עַבְדֵי יְהוָה וְצִדְקָתָם מֵאִתִּי נְאֻם־יְהוָה,TBH
Jer 1:1,דִּבְרֵי יִרְמְיָהוּ בֶּן־חִלְקִיָּהוּ מִן־הַכֹּהֲנִים אֲשֶׁר בַּעֲנָתוֺת בְּאֶרֶץ בִּנְיָמִן,TBH
Jer 1:2,אֲשֶׁר הָיָה דְבַר־יְהוָה אֵלָיו בִּימֵי יֹאשִׁיָּהוּ בֶן־אָמוֺן מֶלֶךְ יְהוּדָה בִּשְׁלֹשׁ־עֶשְׂרֵה שָׁנָה לְמָלְכוֺ,TBH
Jer 1:3,וַיְהִי בִּימֵי יְהוֺיָקִים בֶּן־יֹאשִׁיָּהוּ מֶלֶךְ יְהוּדָה עַד־תֹּם עַשְׁתֵּי עֶשְׂרֵה שָׁנָה לְצִדְקִיָּהוּ בֶן־יֹאשִׁיָּהוּ מֶלֶךְ יְהוּדָה עַד־גְּלוֺת יְרוּשָׁלִַם בַּחֹדֶשׁ הַחֲמִישִׁי,TBH
Jer 1:4,וַיְהִי דְבַר־יְהוָה אֵלַי לֵאמֹר,TBH
Jer 1:5,בְּטֶרֶם אֶצָּרְךָ בַבֶּטֶן יְדַעְתִּיךָ וּבְטֶרֶם תֵּצֵא מֵרֶחֶם הִקְדַּשְׁתִּיךָ נָבִיא לַגּוֺיִם נְתַתִּיךָ,TBH
Jer 1:6,וָאֹמַר אֲהָהּ אֲדֹנָי יְהוִֺה הִנֵּה לֹא־יָדַעְתִּי דַּבֵּר כִּי־נַעַר אָנֹכִי,TBH
Jer 1:7,וַיֹּאמֶר יְהוָה אֵלַי אַל־תֹּאמַר נַעַר אָנֹכִי כִּי עַל־כָּל־אֲשֶׁר אֶשְׁלָחֲךָ תֵּלֵךְ וְאֵת כָּל־אֲשֶׁר אֲצַוְּךָ תְּדַבֵּר,TBH
Jer 1:8,אַל־תִּירָא מִפְּנֵיהֶם כִּי־אִתְּךָ אֲנִי לְהַצִּלֶךָ נְאֻם־יְהוָה,TBH
Jer 1:9,וַיִּשְׁלַח יְהוָה אֶת־יָדוֺ וַיַּגַּע עַל־פִּי וַיֹּאמֶר יְהוָה אֵלַי הִנֵּה נָתַתִּי דְבָרַי בְּפִיךָ,TBH
Jer 1:10,רְאֵה הִפְקַדְתִּיךָ הַיּוֺם הַזֶּה עַל־הַגּוֺיִם וְעַל־הַמַּמְלָכוֺת לִנְתוֺשׁ וְלִנְתוֺץ וּלְהַאֲבִיד וְלַהֲרוֺס לִבְנוֺת וְלִנְטוֺעַ,TBH
Jer 1:11,וַיְהִי דְבַר־יְהוָה אֵלַי לֵאמֹר מָה־אַתָּה רֹאֶה יִרְמְיָהוּ וָאֹמַר מַקֵּל שָׁקֵד אֲנִי רֹאֶה,TBH
Jer 1:12,וַיֹּאמֶר יְהוָה אֵלַי הֵיטַבְתָּ לִרְאוֺת כִּי־שֹׁקֵד אֲנִי עַל־דְּבָרִי לַעֲשֹׂתוֺ,TBH
Jer 1:13,וַיְהִי דְבַר־יְהוָה אֵלַי שֵׁנִית לֵאמֹר מָה אַתָּה רֹאֶה וָאֹמַר סִיר נָפוּחַ אֲנִי רֹאֶה וּפָנָיו מִפְּנֵי צָפוֺנָה,TBH
Jer 1:14,וַיֹּאמֶר יְהוָה אֵלָי מִצָּפוֺן תִּפָּתַח הָרָעָה עַל כָּל־יֹשְׁבֵי הָאָרֶץ,TBH
Jer 1:15,כִּי הִנְנִי קֹרֵא לְכָל־מִשְׁפְּחוֺת מַמְלְכוֺת צָפוֺנָה נְאֻם־יְהוָה וּבָאוּ וְנָתְנוּ אִישׁ כִּסְאוֺ פֶּתַח שַׁעֲרֵי יְרוּשָׁלִַם וְעַל כָּל־חוֺמֹתֶיהָ סָבִיב וְעַל כָּל־עָרֵי יְהוּדָה,TBH
Jer 1:16,וְדִבַּרְתִּי מִשְׁפָּטַי אוֺתָם עַל כָּל־רָעָתָם אֲשֶׁר עֲזָבוּנִי וַיְקַטְּרוּ לֵאלֹהִים אֲחֵרִים וַיִּשְׁתַּחֲווּ לְמַעֲשֵׂי יְדֵיהֶם,TBH
Jer 1:17,וְאַתָּה תֶּאְזֹר מָתְנֶיךָ וְקַמְתָּ וְדִבַּרְתָּ אֲלֵיהֶם אֵת כָּל־אֲשֶׁר אָנֹכִי אֲצַוֶּךָּ אַל־תֵּחַת מִפְּנֵיהֶם פֶּן־אֲחִתְּךָ לִפְנֵיהֶם,TBH
Jer 1:18,וַאֲנִי הִנֵּה נְתַתִּיךָ הַיּוֺם לְעִיר מִבְצָר וּלְעַמּוּד בַּרְזֶל וּלְחֹמוֺת נְחֹשֶׁת עַל־כָּל־הָאָרֶץ לְמַלְכֵי יְהוּדָה לְשָׂרֶיהָ לְכֹהֲנֶיהָ וּלְעַם הָאָרֶץ,TBH
Jer 1:19,וְנִלְחֲמוּ אֵלֶיךָ וְלֹא־יוּכְלוּ לָךְ כִּי־אִתְּךָ אֲנִי נְאֻם־יְהוָה לְהַצִּילֶךָ,TBH
Jer 2:1,וַיְהִי דְבַר־יְהוָה אֵלַי לֵאמֹר,TBH
Jer 2:2,הָלֹךְ וְקָרָאתָ בְאָזְנֵי יְרוּשָׁלִַם לֵאמֹר כֹּה אָמַר יְהוָה זָכַרְתִּי לָךְ חֶסֶד נְעוּרַיִךְ אַהֲבַת כְּלוּלֹתָיִךְ לֶכְתֵּךְ אַחֲרַי בַּמִּדְבָּר בְּאֶרֶץ לֹא זְרוּעָה,TBH
Jer 2:3,קֹדֶשׁ יִשְׂרָאֵל לַיהוָה רֵאשִׁית תְּבוּאָתוֺ כָּל־אֹכְלָיו יֶאְשָׁמוּ רָעָה תָּבֹא אֲלֵיהֶם נְאֻם־יְהוָה,TBH
Jer 2:4,שִׁמְעוּ דְבַר־יְהוָה בֵּית יַעֲקֹב וְכָל־מִשְׁפְּחוֺת בֵּית יִשְׂרָאֵל,TBH
Jer 2:5,כֹּה אָמַר יְהוָה מַה־מָּצְאוּ אֲבוֺתֵיכֶם בִּי עָוֶל כִּי רָחֲקוּ מֵעָלָי וַיֵּלְכוּ אַחֲרֵי הַהֶבֶל וַיֶּהְבָּלוּ,TBH
Jer 2:6,וְלֹא אָמְרוּ אַיֵּה יְהוָה הַמַּעֲלֶה אֹתָנוּ מֵאֶרֶץ מִצְרָיִם הַמּוֺלִיךְ אֹתָנוּ בַּמִּדְבָּר בְּאֶרֶץ עֲרָבָה וְשׁוּחָה בְּאֶרֶץ צִיָּה וְצַלְמָוֶת בְּאֶרֶץ לֹא־עָבַר בָּהּ אִישׁ וְלֹא־יָשַׁב אָדָם שָׁם,TBH
Jer 2:7,וָאָבִיא אֶתְכֶם אֶל־אֶרֶץ הַכַּרְמֶל לֶאֱכֹל פִּרְיָהּ וְטוּבָהּ וַתָּבֹאוּ וַתְּטַמְּאוּ אֶת־אַרְצִי וְנַחֲלָתִי שַׂמְתֶּם לְתוֺעֵבָה,TBH
Jer 2:8,הַכֹּהֲנִים לֹא אָמְרוּ אַיֵּה יְהוָה וְתֹפְשֵׂי הַתּוֺרָה לֹא יְדָעוּנִי וְהָרֹעִים פָּשְׁעוּ בִי וְהַנְּבִיאִים נִבְּאוּ בַבַּעַל וְאַחֲרֵי לֹא־יוֺעִלוּ הָלָכוּ,TBH
Jer 2:9,לָכֵן עֹד אָרִיב אִתְּכֶם נְאֻם־יְהוָה וְאֶת־בְּנֵי בְנֵיכֶם אָרִיב,TBH
Jer 2:10,כִּי עִבְרוּ אִיֵּי כִתִּיִּים וּרְאוּ וְקֵדָר שִׁלְחוּ וְהִתְבּוֺנְנוּ מְאֹד וּרְאוּ הֵן הָיְתָה כָּזֹאת,TBH
Jer 2:11,הַהֵימִיר גּוֺי אֱלֹהִים וְהֵמָּה לֹא אֱלֹהִים וְעַמִּי הֵמִיר כְּבוֺדוֺ בְּלוֺא יוֺעִיל,TBH
Jer 2:12,שֹׁמּוּ שָׁמַיִם עַל־זֹאת וְשַׂעֲרוּ חָרְבוּ מְאֹד נְאֻם־יְהוָה,TBH
Jer 2:13,כִּי־שְׁתַּיִם רָעוֺת עָשָׂה עַמִּי אֹתִי עָזְבוּ מְקוֺר מַיִם חַיִּים לַחְצֹב לָהֶם בֹּארוֺת בֹּארֹת נִשְׁבָּרִים אֲשֶׁר לֹא־יָכִלוּ הַמָּיִם,TBH
Jer 2:14,הַעֶבֶד יִשְׂרָאֵל אִם־יְלִיד בַּיִת הוּא מַדּוּעַ הָיָה לָבַז,TBH
Jer 2:15,עָלָיו יִשְׁאֲגוּ כְפִרִים נָתְנוּ קוֺלָם וַיָּשִׁיתוּ אַרְצוֺ לְשַׁמָּה עָרָיו נִצְּתוּ מִבְּלִי יֹשֵׁב,TBH
Jer 2:16,גַּם־בְּנֵי־נֹף וְתַחְפַּנְחֵס יִרְעוּךְ קָדְקֹד,TBH
Jer 2:17,הֲלוֺא־זֹאת תַּעֲשֶׂה־לָּךְ עָזְבֵךְ אֶת־יְהוָה אֱלֹהַיִךְ בְּעֵת מוֺלִיכֵךְ בַּדָּרֶךְ,TBH
Jer 2:18,וְעַתָּה מַה־לָּךְ לְדֶרֶךְ מִצְרַיִם לִשְׁתּוֺת מֵי שִׁחוֺר וּמַה־לָּךְ לְדֶרֶךְ אַשּׁוּר לִשְׁתּוֺת מֵי נָהָר,TBH
Jer 2:19,תְּיַסְּרֵךְ רָעָתֵךְ וּמְשֻׁבוֺתַיִךְ תּוֺכִחֻךְ וּדְעִי וּרְאִי כִּי־רַע וָמָר עָזְבֵךְ אֶת־יְהוָה אֱלֹהָיִךְ וְלֹא פַחְדָּתִי אֵלַיִךְ נְאֻם־אֲדֹנָי יְהוִה צְבָאוֺת,TBH
Jer 2:20,כִּי מֵעוֺלָם שָׁבַרְתִּי עֻלֵּךְ נִתַּקְתִּי מוֺסְרֹתַיִךְ וַתֹּאמְרִי לֹא אֶעֱבוֺר כִּי עַל־כָּל־גִּבְעָה גְּבֹהָה וְתַחַת כָּל־עֵץ רַעֲנָן אַתְּ צֹעָה זֹנָה,TBH
Jer 2:21,וְאָנֹכִי נְטַעְתִּיךְ שֹׂרֵק כֻּלֹּה זֶרַע אֱמֶת וְאֵיךְ נֶהְפַּכְתְּ לִי סוּרֵי הַגֶּפֶן נָכְרִיָּה,TBH
Jer 2:22,כִּי אִם־תְּכַבְּסִי בַּנֶּתֶר וְתַרְבִּי־לָךְ בֹּרִית נִכְתָּם עֲוֹנֵךְ לְפָנַי נְאֻם אֲדֹנָי יְהוִה,TBH
Jer 2:23,אֵיךְ תֹּאמְרִי לֹא נִטְמֵאתִי אַחֲרֵי הַבְּעָלִים לֹא הָלַכְתִּי רְאִי דַרְכֵּךְ בַּגַּיְא דְּעִי מֶה עָשִׂית בִּכְרָה קַלָּה מְשָׂרֶכֶת דְּרָכֶיהָ,TBH
Jer 2:24,פֶּרֶה לִמֻּד מִדְבָּר בְּאַוַּת נַפְָהּ שָׁאֲפָה רוּחַ תַּאֲנָתָהּ מִי יְשִׁיבֶנָּה כָּל־מְבַקְשֶׁיהָ לֹא יִיעָפוּ בְּחָדְשָׁהּ יִמְצָאוּנְהָ,TBH
Jer 2:25,מִנְעִי רַגְלֵךְ מִיָּחֵף וּגְרוֺנֵךְ מִצִּמְאָה וַתֹּאמְרִי נוֺאָשׁ לוֺא כִּי־אָהַבְתִּי זָרִים וְאַחֲרֵיהֶם אֵלֵךְ,TBH
Jer 2:26,כְּבֹשֶׁת גַּנָּב כִּי יִמָּצֵא כֵּן הֹבִישׁוּ בֵּית יִשְׂרָאֵל הֵמָּה מַלְכֵיהֶם שָׂרֵיהֶם וְכֹהֲנֵיהֶם וּנְבִיאֵיהֶם,TBH
Jer 2:27,אֹמְרִים לָעֵץ אָבִי אַתָּה וְלָאֶבֶן אַתְּ יְלִדְתָּנוּ כִּי־פָנוּ אֵלַי עֹרֶף וְלֹא פָנִים וּבְעֵת רָעָתָם יֹאמְרוּ קוּמָה וְהוֺשִׁיעֵנוּ,TBH
Jer 2:28,וְאַיֵּה אֱלֹהֶיךָ אֲשֶׁר עָשִׂיתָ לָּךְ יָקוּמוּ אִם־יוֺשִׁיעוּךָ בְּעֵת רָעָתֶךָ כִּי מִסְפַּר עָרֶיךָ הָיוּ אֱלֹהֶיךָ יְהוּדָה,TBH
Jer 2:29,לָמָּה תָרִיבוּ אֵלָי כֻּלְּכֶם פְּשַׁעְתֶּם בִּי נְאֻם־יְהוָה,TBH
Jer 2:30,לַשָּׁוְא הִכֵּיתִי אֶת־בְּנֵיכֶם מוּסָר לֹא לָקָחוּ אָכְלָה חַרְבְּכֶם נְבִיאֵיכֶם כְּאַרְיֵה מַשְׁחִית,TBH
Jer 2:31,הַדּוֺר אַתֶּם רְאוּ דְבַר־יְהוָה הֲמִדְבָּר הָיִיתִי לְיִשְׂרָאֵל אִם אֶרֶץ מַאְפֵּלְיָה מַדּוּעַ אָמְרוּ עַמִּי רַדְנוּ לוֺא־נָבוֺא עוֺד אֵלֶיךָ,TBH
Jer 2:32,הֲתִשְׁכַּח בְּתוּלָה עֶדְיָהּ כַּלָּה קִשֻּׁרֶיהָ וְעַמִּי שְׁכֵחוּנִי יָמִים אֵין מִסְפָּר,TBH
Jer 2:33,מַה־תֵּיטִבִי דַּרְכֵּךְ לְבַקֵּשׁ אַהֲבָה לָכֵן גַּם אֶת־הָרָעוֺת לִמַּדְתְּ אֶת־דְּרָכָיִךְ,TBH
Jer 2:34,גַּם בִּכְנָפַיִךְ נִמְצְאוּ דַּם נַפְשׁוֺת אֶבְיוֺנִים נְקִיִּים לֹא־בַמַּחְתֶּרֶת מְצָאתִים כִּי עַל־כָּל־אֵלֶּה,TBH
Jer 2:35,וַתֹּאמְרִי כִּי נִקֵּיתִי אַךְ שָׁב אַפּוֺ מִמֶּנִּי הִנְנִי נִשְׁפָּט אוֺתָךְ עַל־אָמְרֵךְ לֹא חָטָאתִי,TBH
Jer 2:36,מַה־תֵּזְלִי מְאֹד לְשַׁנּוֺת אֶת־דַּרְכֵּךְ גַּם מִמִּצְרַיִם תֵּבוֺשִׁי כַּאֲשֶׁר־בֹּשְׁתְּ מֵאַשּׁוּר,TBH
Jer 2:37,גַּם מֵאֵת זֶה תֵּצְאִי וְיָדַיִךְ עַל־רֹאשֵׁךְ כִּי־מָאַס יְהוָֺה בְּמִבְטַחַיִךְ וְלֹא תַצְלִיחִי לָהֶם,TBH
Jer 3:1,לֵאמֹר הֵן יְשַׁלַּח אִישׁ אֶת־אִשְׁתּוֺ וְהָלְכָה מֵאִתּוֺ וְהָיְתָה לְאִישׁ־אַחֵר הֲיָשׁוּב אֵלֶיהָ עוֺד הֲלוֺא חָנוֺף תֶּחֱנַף הָאָרֶץ הַהִיא וְאַתְּ זָנִית רֵעִים רַבִּים וְשׁוֺב אֵלַי נְאֻם־יְהוָֺה,TBH
Jer 3:2,שְׂאִי־עֵינַיִךְ עַל־שְׁפָיִם וּרְאִי אֵיפֹה לֹא ֻכַּבְּתְּ עַל־דְּרָכִים יָשַׁבְתְּ לָהֶם כַּעֲרָבִי בַּמִּדְבָּר וַתַּחֲנִיפִי אֶרֶץ בִּזְנוּתַיִךְ וּבְרָעָתֵךְ,TBH
Jer 3:3,וַיִּמָּנְעוּ רְבִבִים וּמַלְקוֺשׁ לוֺא הָיָה וּמֵצַח אִשָּׁה זוֺנָה הָיָה לָךְ מֵאַנְתְּ הִכָּלֵם,TBH
Jer 3:4,הֲלוֺא מֵעַתָּה קָרָאת לִי אָבִי אַלּוּף נְעֻרַי אָתָּה,TBH
Jer 3:5,הֲיִנְטֹר לְעוֺלָם אִם־יִשְׁמֹר לָנֶצַח הִנֵּה דִבַּרְתְּ וַתַּעֲשִׂי הָרָעוֺת וַתּוּכָל,TBH
Jer 3:6,וַיֹּאמֶר יְהוָה אֵלַי בִּימֵי יֹאשִׁיָּהוּ הַמֶּלֶךְ הֲרָאִיתָ אֲשֶׁר עָשְׂתָה מְשֻׁבָה יִשְׂרָאֵל הֹלְכָה הִיא עַל־כָּל־הַר גָּבֹהַּ וְאֶל־תַּחַת כָּל־עֵץ רַעֲנָן וַתִּזְנִי־שָׁם,TBH
Jer 3:7,וָאֹמַר אַחֲרֵי עֲשׂוֺתָהּ אֶת־כָּל־אֵלֶּה אֵלַי תָּשׁוּב וְלֹא־שָׁבָה וַתֵּרֶא בָּגוֺדָה אֲחוֺתָהּ יְהוּדָה,TBH
Jer 3:8,וָאֵרֶא כִּי עַל־כָּל־אֹדוֺת אֲשֶׁר נִאֲפָה מְשֻׁבָה יִשְׂרָאֵל שִׁלַּחְתִּיהָ וָאֶתֵּן אֶת־סֵפֶר כְּרִיתֻתֶיהָ אֵלֶיהָ וְלֹא יָרְאָה בֹּגֵדָה יְהוּדָה אֲחוֺתָהּ וַתֵּלֶךְ וַתִּזֶן גַּם־הִיא,TBH
Jer 3:9,וְהָיָה מִקֹּל זְנוּתָהּ וַתֶּחֱנַף אֶת־הָאָרֶץ וַתִּנְאַף אֶת־הָאֶבֶן וְאֶת־הָעֵץ,TBH
Jer 3:10,וְגַם־בְּכָל־זֹאת לֹא־שָׁבָה אֵלַי בָּגוֺדָה אֲחוֺתָהּ יְהוּדָה בְּכָל־לִבָּהּ כִּי אִם־בְּשֶׁקֶר נְאֻם־יְהוָה,TBH
Jer 3:11,וַיֹּאמֶר יְהוָה אֵלַי צִדְּקָה נַפְשָׁהּ מְשֻׁבָה יִשְׂרָאֵל מִבֹּגֵדָה יְהוּדָה,TBH
Jer 3:12,הָלֹךְ וְקָרָאתָ אֶת־הַדְּבָרִים הָאֵלֶּה צָפוֺנָה וְאָמַרְתָּ שׁוּבָה מְשֻׁבָה יִשְׂרָאֵל נְאֻם־יְהוָה לוֺא־אַפִּיל פָּנַי בָּכֶם כִּי־חָסִיד אֲנִי נְאֻם־יְהוָה לֹא אֶטּוֺר לְעוֺלָם,TBH
Jer 3:13,אַךְ דְּעִי עֲוֹנֵךְ כִּי בַּיהוָה אֱלֹהַיִךְ פָּשָׁעַתְּ וַתְּפַזְּרִי אֶת־דְּרָכַיִךְ לַזָּרִים תַּחַת כָּל־עֵץ רַעֲנָן וּבְקוֺלִי לֹא־שְׁמַעְתֶּם נְאֻם־יְהוָֺה,TBH
Jer 3:14,שׁוּבוּ בָנִים שׁוֺבָבִים נְאֻם־יְהוָה כִּי אָנֹכִי בָּעַלְתִּי בָכֶם וְלָקַחְתִּי אֶתְכֶם אֶחָד מֵעִיר וּשְׁנַיִם מִמִּשְׁפָּחָה וְהֵבֵאתִי אֶתְכֶם צִיּוֺן,TBH
Jer 3:15,וְנָתַתִּי לָכֶם רֹעִים כְּלִבִּי וְרָעוּ אֶתְכֶם דֵּעָה וְהַשְׂכֵּיל,TBH
Jer 3:16,וְהָיָה כִּי תִרְבּוּ וּפְרִיתֶם בָּאָרֶץ בַּיָּמִים הָהֵמָּה נְאֻם־יְהוָה לֹא־יֹאמְרוּ עוֺד אֲרוֺן בְּרִית־יְהוָה וְלֹא יַעֲלֶה עַל־לֵב וְלֹא יִזְכְּרוּ־בוֺ וְלֹא יִפְקֹדוּ וְלֹא יֵעָשֶׂה עוֺד,TBH
Jer 3:17,בָּעֵת הַהִיא יִקְרְאוּ לִירוּשָׁלִַם כִּסֵּא יְהוָה וְנִקְוּוּ אֵלֶיהָ כָל־הַגּוֺיִם לְשֵׁם יְהוָה לִירוּשָׁלִָם וְלֹא־יֵלְכוּ עוֺד אַחֲרֵי שְׁרִרוּת לִבָּם הָרָע,TBH
Jer 3:18,בַּיָּמִים הָהֵמָּה יֵלְכוּ בֵית־יְהוּדָה עַל־בֵּית יִשְׂרָאֵל וְיָבֹאוּ יַחְדָּו מֵאֶרֶץ צָפוֺן עַל־הָאָרֶץ אֲשֶׁר הִנְחַלְתִּי אֶת־אֲבוֺתֵיכֶם,TBH
Jer 3:19,וְאָנֹכִי אָמַרְתִּי אֵיךְ אֲשִׁיתֵךְ בַּבָּנִים וְאֶתֶּן־לָךְ אֶרֶץ חֶמְדָּה נַחֲלַת צְבִי צִבְאוֺת גּוֺיִם וָאֹמַר אָבִי תִּקְרְאִי־לִי וּמֵאַחֲרַי לֹא תָוּבִי,TBH
Jer 3:20,אָכֵן בָּגְדָה אִשָּׁה מֵרֵעָהּ כֵּן בְּגַדְתֶּם בִּי בֵּית יִשְׂרָאֵל נְאֻם־יְהוָה,TBH
Jer 3:21,קוֺל עַל־שְׁפָיִים נִשְׁמָע בְּכִי תַחֲנוּנֵי בְּנֵי יִשְׂרָאֵל כִּי הֶעֱוּוּ אֶת־דַּרְכָּם שָׁכְחוּ אֶת־יְהוָֺה אֱלֹהֵיהֶם,TBH
Jer 3:22,שׁוּבוּ בָּנִים שׁוֺבָבִים אֶרְפָּה מְשׁוּבֹתֵיכֶם הִנְנוּ אָתָנוּ לָךְ כִּי אַתָּה יְהוָֺה אֱלֹהֵינוּ,TBH
Jer 3:23,אָכֵן לַשֶּׁקֶר מִגְּבָעוֺת הָמוֺן הָרִים אָכֵן בַּיהוָֺה אֱלֹהֵינוּ תְּשׁוּעַת יִשְׂרָאֵל,TBH
Jer 3:24,וְהַבֹּשֶׁת אָכְלָה אֶת־יְגִיעַ אֲבוֺתֵינוּ מִנְּעוּרֵינוּ אֶת־צֹאנָם וְאֶת־בְּקָרָם אֶת־בְּנֵיהֶם וְאֶת־בְּנוֺתֵיהֶם,TBH
Jer 3:25,נִשְׁכְּבָה בְּבָשְׁתֵּנוּ וּתְכַסֵּנוּ כְּלִמָּתֵנוּ כִּי לַיהוָה אֱלֹהֵינוּ חָטָאנוּ אֲנַחְנוּ וַאֲבוֺתֵינוּ מִנְּעוּרֵינוּ וְעַד־הַיּוֺם הַזֶּה וְלֹא שָׁמַעְנוּ בְּקוֺל יְהוָֺה אֱלֹהֵינוּ,TBH
Jer 4:1,אִם־תָּשׁוּב יִשְׂרָאֵל נְאֻם־יְהוָה אֵלַי תָּשׁוּב וְאִם־תָּסִיר שִׁקּוּצֶיךָ מִפָּנַי וְלֹא תָנוּד,TBH
Jer 4:2,וְנִשְׁבַּעְתָּ חַי־יְהוָה בֶּאֱמֶת בְּמִשְׁפָּט וּבִצְדָקָה וְהִתְבָּרְכוּ בוֺ גּוֺיִם וּבוֺ יִתְהַלָּלוּ,TBH
Jer 4:3,כִּי־כֹה אָמַר יְהוָֺה לְאִישׁ יְהוּדָה וְלִירוּשָׁלִַם נִירוּ לָכֶם נִיר וְאַל־תִּזְרְעוּ אֶל־קוֺצִים,TBH
Jer 4:4,הִמֹּלוּ לַיהוָֺה וְהָסִרוּ עָרְלוֺת לְבַבְכֶם אִישׁ יְהוּדָה וְיֹשְׁבֵי יְרוּשָׁלִָם פֶּן־תֵּצֵא כָאֵשׁ חֲמָתִי וּבָעֲרָה וְאֵין מְכַבֶּה מִפְּנֵי רֹעַ מַעַלְלֵיכֶם,TBH
Jer 4:5,הַגִּידוּ בִיהוּדָה וּבִירוּשָׁלִַם הַשְׁמִיעוּ וְאִמְרוּ תִּקְעוּ שׁוֺפָר בָּאָרֶץ קִרְאוּ מַלְאוּ וְאִמְרוּ הֵאָסְפוּ וְנָבוֺאָה אֶל־עָרֵי הַמִּבְצָר,TBH
Jer 4:6,שְׂאוּ־נֵס צִיּוֺנָה הָעִיזוּ אַל־תַּעֲמֹדוּ כִּי רָעָה אָנֹכִי מֵבִיא מִצָּפוֺן וְשֶׁבֶר גָּדוֺל,TBH
Jer 4:7,עָלָה אַרְיֵה מִסֻּבְּכוֺ וּמַשְׁחִית גּוֺיִם נָסַע יָצָא מִמְּקֹמוֺ לָשׂוּם אַרְצֵךְ לְשַׁמָּה עָרַיִךְ תִּצֶּינָה מֵאֵין יוֺשֵׁב,TBH
Jer 4:8,עַל־זֹאת חִגְרוּ שַׂקִּים סִפְדוּ וְהֵילִילוּ כִּי לֹא־שָׁב חֲרוֺן אַף־יְהוָֺה מִמֶּנּוּ,TBH
Jer 4:9,וְהָיָה בַיּוֺם־הַהוּא נְאֻם־יְהוָה יֹאבַד לֵב־הַמֶּלֶךְ וְלֵב הַשָּׂרִים וְנָשַׁמּוּ הַכֹּהֲנִים וְהַנְּבִיאִים יִתְמָהוּ,TBH
Jer 4:10,וָאֹמַר אֲהָהּ אֲדֹנָי יְהוִה אָכֵן הַשֵּׁא הִשֵּׁאתָ לָעָם הַזֶּה וְלִירוּשָׁלִַם לֵאמֹר שָׁלוֺם יִהְיֶה לָכֶם וְנָגְעָה חֶרֶב עַד־הַנָּפֶשׁ,TBH
Jer 4:11,בָּעֵת הַהִיא יֵאָמֵר לָעָם־הַזֶּה וְלִירוּשָׁלִַם רוּחַ צַח שְׁפָיִים בַּמִּדְבָּר דֶּרֶךְ בַּת־עַמִּי לוֺא לִזְרוֺת וְלוֺא לְהָבַר,TBH
Jer 4:12,רוּחַ מָלֵא מֵאֵלֶּה יָבוֺא לִי עַתָּה גַּם־אֲנִי אֲדַבֵּר מִשְׁפָּטִים אוֺתָם,TBH
Jer 4:13,הִנֵּה כַּעֲנָנִים יַעֲלֶה וְכַסּוּפָה מַרְכְּבוֺתָיו קַלּוּ מִנְּשָׁרִים סוּסָיו אוֺי לָנוּ כִּי שֻׁדָּדְנוּ,TBH
Jer 4:14,כַּבְּסִי מֵרָעָה לִבֵּךְ יְרוּשָׁלִַם לְמַעַן תִּוָּשֵׁעִי עַד־מָתַי תָּלִין בְּקִרְבֵּךְ מַחְשְׁבוֺת אוֺנֵךְ,TBH
Jer 4:15,כִּי קוֺל מַגִּיד מִדָּן וּמַשְׁמִיעַ אָוֶן מֵהַר אֶפְרָיִם,TBH
Jer 4:16,הַזְכִּירוּ לַגּוֺיִם הִנֵּה הַשְׁמִיעוּ עַל־יְרוּשָׁלִַם נֹצְרִים בָּאִים מֵאֶרֶץ הַמֶּרְחָק וַיִּתְּנוּ עַל־עָרֵי יְהוּדָה קוֺלָם,TBH
Jer 4:17,כְּשֹׁמְרֵי שָׂדַי הָיוּ עָלֶיהָ מִסָּבִיב כִּי־אֹתִי מָרָתָה נְאֻם־יְהוָה,TBH
Jer 4:18,דַּרְכֵּךְ וּמַעֲלָלַיִךְ עָשׂוֺ אֵלֶּה לָךְ זֹאת רָעָתֵךְ כִּי מָר כִּי נָגַע עַד־לִבֵּךְ,TBH
Jer 4:19,מֵעַי מֵעַי אוֺחִילָה קִירוֺת לִבִּי הֹמֶה־לִּי לִבִּי לֹא אַחֲרִישׁ כִּי קוֺל שׁוֺפָר ָמַעַתְּ נַפְשִׁי תְּרוּעַת מִלְחָמָה,TBH
Jer 4:20,שֶׁבֶר עַל־שֶׁבֶר נִקְרָא כִּי שֻׁדְּדָה כָּל־הָאָרֶץ פִּתְאֹם שֻׁדְּדוּ אֹהָלַי רֶגַע יְרִיעֹתָי,TBH
Jer 4:21,עַד־מָתַי אֶרְאֶה־נֵּס אֶשְׁמְעָה קוֺל שׁוֺפָר,TBH
Jer 4:22,כִּי אֱוִיל עַמִּי אוֺתִי לֹא יָדָעוּ בָּנִים סְכָלִים הֵמָּה וְלֹא נְבוֺנִים הֵמָּה חֲכָמִים הֵמָּה לְהָרַע וּלְהֵיטִיב לֹא יָדָעוּ,TBH
Jer 4:23,רָאִיתִי אֶת־הָאָרֶץ וְהִנֵּה־תֹהוּ וָבֹהוּ וְאֶל־הַשָּׁמַיִם וְאֵין אוֺרָם,TBH
Jer 4:24,רָאִיתִי הֶהָרִים וְהִנֵּה רֹעֲשִׁים וְכָל־הַגְּבָעוֺת הִתְקַלְקָלוּ,TBH
Jer 4:25,רָאִיתִי וְהִנֵּה אֵין הָאָדָם וְכָל־עוֺף הַשָּׁמַיִם נָדָדוּ,TBH
Jer 4:26,רָאִיתִי וְהִנֵּה הַכַּרְמֶל הַמִּדְבָּר וְכָל־עָרָיו נִתְּצוּ מִפְּנֵי יְהוָה מִפְּנֵי חֲרוֺן אַפּוֺ,TBH
Jer 4:27,כִּי־כֹה אָמַר יְהוָה שְׁמָמָה תִהְיֶה כָּל־הָאָרֶץ וְכָלָה לֹא אֶעֱשֶׂה,TBH
Jer 4:28,עַל־זֹאת תֶּאֱבַל הָאָרֶץ וְקָדְרוּ הַשָּׁמַיִם מִמָּעַל עַל כִּי־דִבַּרְתִּי זַמֹּתִי וְלֹא נִחַמְתִּי וְלֹא־אָשׁוּב מִמֶּנָּה,TBH
Jer 4:29,מִקּוֺל פָּרָשׁ וְרֹמֵה קֶשֶׁת בֹּרַחַת כָּל־הָעִיר בָּאוּ בֶּעָבִים וּבַכֵּפִים עָלוּ כָּל־הָעִיר עֲזוּבָה וְאֵין־יוֺשֵׁב בָּהֵן אִישׁ,TBH
Jer 4:30,וְאַתְּ שָׁדוּד מַה־תַּעֲשִׂי כִּי־תִלְבְּשִׁי שָׁנִי כִּי־תַעְדִּי עֲדִי־זָהָב כִּי־תִקְרְעִי בַפּוּךְ עֵינַיִךְ לַשָּׁוְא תִּתְיַפִּי מָאֲסוּ־בָךְ עֹגְבִים נַפְשֵׁךְ יְבַקֵּשׁוּ,TBH
Jer 4:31,כִּי קוֺל כְּחוֺלָה שָׁמַעְתִּי צָרָה כְּמַבְכִּירָה קוֺל בַּת־צִיּוֺן תִּתְיַפֵּחַ תְּפָרֵשׂ כַּפֶּיהָ אוֺי־נָא לִי כִּי־עָיְפָה נַפְשִׁי לְהֹרְגִים,TBH
Jer 5:1,שׁוֺטְטוּ בְּחוּצוֺת יְרוּשָׁלִַם וּרְאוּ־נָא וּדְעוּ וּבַקְשׁוּ בִרְחוֺבוֺתֶיהָ אִם־תִּמְצְאוּ אִישׁ אִם־יֵשׁ עֹשֶׂה מִשְׁפָּט מְבַקֵּשׁ אֱמוּנָה וְאֶסְלַח לָהּ,TBH
Jer 5:2,וְאִם חַי־יְהוָֺה יֹאמֵרוּ לָכֵן לַשֶּׁקֶר יִשָּׁבֵעוּ,TBH
Jer 5:3,יְהוָֺה עֵינֶיךָ הֲלוֺא לֶאֱמוּנָה הִכִּיתָה אֹתָם וְלֹא־חָלוּ כִּלִּיתָם מֵאֲנוּ קַחַת מוּסָר חִזְּקוּ פְנֵיהֶם מִסֶּלַע מֵאֲנוּ לָשׁוּב,TBH
Jer 5:4,וַאֲנִי אָמַרְתִּי אַךְ־דַּלִּים הֵם נוֺאֲלוּ כִּי לֹא יָדְעוּ דֶּרֶךְ יְהוָה מִשְׁפַּט אֱלֹהֵיהֶם,TBH
Jer 5:5,אֵלֲכָה־לִּי אֶל־הַגְּדֹלִים וַאֲדַבְּרָה אוֺתָם כִּי הֵמָּה יָדְעוּ דֶּרֶךְ יְהוָה מִשְׁפַּט אֱלֹהֵיהֶם אַךְ הֵמָּה יַחְדָּו שָׁבְרוּ עֹל נִתְּקוּ מוֺסֵרוֺת,TBH
Jer 5:6,עַל־כֵּן הִכָּם אַרְיֵה מִיַּעַר זְאֵב עֲרָבוֺת יְשָׁדְדֵם נָמֵר שֹׁקֵד עַל־עָרֵיהֶם כָּל־הַיּוֺצֵא מֵהֵנָּה יִטָּרֵף כִּי רַבּוּ פִּשְׁעֵיהֶם עָצְמוּ מְשֻׁבוֺתֵיהֶם,TBH
Jer 5:7,אֵי לָזֹאת אֶסְלַח־לָךְ בָּנַיִךְ עֲזָבוּנִי וַיִּשָּׁבְעוּ בְּלֹא אֱלֹהִים וָאַשְׂבִּעַ אוֺתָם וַיִּנְאָפוּ וּבֵית זוֺנָה יִתְגֹּדָדוּ,TBH
Jer 5:8,סוּסִים מְיֻזָּנִים מַשְׁכִּים הָיוּ אִישׁ אֶל־אֵשֶׁת רֵעֵהוּ יִצְהָלוּ,TBH
Jer 5:9,הַעַל־אֵלֶּה לוֺא־אֶפְקֹד נְאֻם־יְהוָֺה וְאִם בְּגוֺי אֲשֶׁר־כָּזֶה לֹא תִתְנַקֵּם נַפְשִׁי,TBH
Jer 5:10,עֲלוּ בְשָׁרוֺתֶיהָ וְשַׁחֵתוּ וְכָלָה אַל־תַּעֲשׂוּ הָסִירוּ נְטִישׁוֺתֶיהָ כִּי לוֺא לַיהוָה הֵמָּה,TBH
Jer 5:11,כִּי בָגוֺד בָּגְדוּ בִּי בֵּית יִשְׂרָאֵל וּבֵית יְהוּדָה נְאֻם־יְהוָה,TBH
Jer 5:12,כִּחֲשׁוּ בַּיהוָה וַיֹּאמְרוּ לֹא־הוּא וְלֹא־תָבוֺא עָלֵינוּ רָעָה וְחֶרֶב וְרָעָב לוֺא נִרְאֶה,TBH
Jer 5:13,וְהַנְּבִיאִים יִהְיוּ לְרוּחַ וְהַדִּבֵּר אֵין בָּהֶם כֹּה יֵעָשֶׂה לָהֶם,TBH
Jer 5:14,לָכֵן כֹּה־אָמַר יְהוָה אֱלֹהֵי צְבָאוֺת יַעַן דַּבֶּרְכֶם אֶת־הַדָּבָר הַזֶּה הִנְנִי נֹתֵן דְּבָרַי בְּפִיךָ לְאֵשׁ וְהָעָם הַזֶּה עֵצִים וַאֲכָלָתַם,TBH
Jer 5:15,הִנְנִי מֵבִיא עֲלֵיכֶם גּוֺי מִמֶּרְחָק בֵּית יִשְׂרָאֵל נְאֻם־יְהוָֺה גּוֺי אֵיתָן הוּא גּוֺי מֵעוֺלָם הוּא גּוֺי לֹא־תֵדַע לְשֹׁנוֺ וְלֹא תִשְׁמַע מַה־יְדַבֵּר,TBH
Jer 5:16,אַשְׁפָּתוֺ כְּקֶבֶר פָּתוּחַ כֻּלָּם גִּבּוֺרִים,TBH
Jer 5:17,וְאָכַל קְצִירְךָ וְלַחְמֶךָ יֹאכְלוּ בָּנֶיךָ וּבְנוֺתֶיךָ יֹאכַל צֹאנְךָ וּבְקָרֶךָ יֹאכַל גַּפְנְךָ וּתְאֵנָתֶךָ יְרֹשֵׁשׁ עָרֵי מִבְצָרֶיךָ אֲשֶׁר אַתָּה בּוֺטֵחַ בָּהֵנָּה בֶּחָרֶב,TBH
Jer 5:18,וְגַם בַּיָּמִים הָהֵמָּה נְאֻם־יְהוָֺה לֹא־אֶעֱשֶׂה אִתְּכֶם כָּלָה,TBH
Jer 5:19,וְהָיָה כִּי תֹאמְרוּ תַּחַת מֶה עָשָׂה יְהוָֺה אֱלֹהֵינוּ לָנוּ אֶת־כָּל־אֵלֶּה וְאָמַרְתָּ אֲלֵיהֶם כַּאֲשֶׁר עֲזַבְתֶּם אוֺתִי וַתַּעַבְדוּ אֱלֹהֵי נֵכָר בְּאַרְצְכֶם כֵּן תַּעַבְדוּ זָרִים בְּאֶרֶץ לֹא לָכֶם,TBH
Jer 5:20,הַגִּידוּ זֹאת בְּבֵית יַעֲקֹב וְהַשְׁמִיעוּהָ בִיהוּדָה לֵאמֹר,TBH
Jer 5:21,שִׁמְעוּ־נָא זֹאת עַם סָכָל וְאֵין לֵב עֵינַיִם לָהֶם וְלֹא יִרְאוּ אָזְנַיִם לָהֶם וְלֹא יִשְׁמָעוּ,TBH
Jer 5:22,הַאוֺתִי לֹא־תִירָאוּ נְאֻם־יְהוָֺה אִם מִפָּנַי לֹא תָחִילוּ אֲשֶׁר־שַׂמְתִּי חוֺל גְּבוּל לַיָּם חָק־עוֺלָם וְלֹא יַעַבְרֶנְהוּ וַיִּתְגָּעֲשׁוּ וְלֹא יוּכָלוּ וְהָמוּ גַלָּיו וְלֹא יַעַבְרֻנְהוּ,TBH
Jer 5:23,וְלָעָם הַזֶּה הָיָה לֵב סוֺרֵר וּמוֺרֶה סָרוּ וַיֵּלֵכוּ,TBH
Jer 5:24,וְלֹא־אָמְרוּ בִלְבָבָם נִירָא נָא אֶת־יְהוָה אֱלֹהֵינוּ הַנֹּתֵן גֶּשֶׁם יוֺרֶה וּמַלְקוֺשׁ בְּעִתּוֺ שְׁבֻעוֺת חֻקּוֺת קָצִיר יִשְׁמָר־לָנוּ,TBH
Jer 5:25,עֲוֹנוֺתֵיכֶם הִטּוּ־אֵלֶּה וְחַטֹּאותֵיכֶם מָנְעוּ הַטּוֺב מִכֶּם,TBH
Jer 5:26,כִּי־נִמְצְאוּ בְעַמִּי רְשָׁעִים יָשׁוּר כְּשַׁךְ יְקוּשִׁים הִצִּיבוּ מַשְׁחִית אֲנָשִׁים יִלְכֹּדוּ,TBH
Jer 5:27,כִּכְלוּב מָלֵא עוֺף כֵּן בָּתֵּיהֶם מְלֵאִים מִרְמָה עַל־כֵּן גָּדְלוּ וַיַּעֲשִׁירוּ,TBH
Jer 5:28,שָׁמְנוּ עָשְׁתוּ גַּם עָבְרוּ דִבְרֵי־רָע דִּין לֹא־דָנוּ דִּין יָתוֺם וְיַצְלִיחוּ וּמִשְׁפַּט אֶבְיוֺנִים לֹא שָׁפָטוּ,TBH
Jer 5:29,הַעַל־אֵלֶּה לֹא־אֶפְקֹד נְאֻם־יְהוָֺה אִם בְּגוֺי אֲשֶׁר־כָּזֶה לֹא תִתְנַקֵּם נַפְשִׁי,TBH
Jer 5:30,שַׁמָּה וְשַׁעֲרוּרָה נִהְיְתָה בָּאָרֶץ,TBH
Jer 5:31,הַנְּבִיאִים נִבְּאוּ־בַשֶּׁקֶר וְהַכֹּהֲנִים יִרְדּוּ עַל־יְדֵיהֶם וְעַמִּי אָהֲבוּ כֵן וּמַה־תַּעֲשׂוּ לְאַחֲרִיתָהּ,TBH
Jer 6:1,הָעִזוּ בְּנֵי בִניָמִן מִקֶּרֶב יְרוּשָׁלִַם וּבִתְקוֺעַ תִּקְעוּ שׁוֺפָר וְעַל־בֵּית הַכֶּרֶם שְׂאוּ מַשְׂאֵת כִּי רָעָה נִשְׁקְפָה מִצָּפוֺן וְשֶׁבֶר גָּדוֺל,TBH
Jer 6:2,הַנָּוָה וְהַמְּעֻנָּגָה דָּמִיתִי בַּת־צִיּוֺן,TBH
Jer 6:3,אֵלֶיהָ יָבֹאוּ רֹעִים וְעֶדְרֵיהֶם תָּקְעוּ עָלֶיהָ אֹהָלִים סָבִיב רָעוּ אִישׁ אֶת־יָדוֺ,TBH
Jer 6:4,קַדְּשׁוּ עָלֶיהָ מִלְחָמָה קוּמוּ וְנַעֲלֶה בַצָּהֳרָיִם אוֺי לָנוּ כִּי־פָנָה הַיּוֺם כִּי יִנָּטוּ צִלְלֵי־עָרֶב,TBH
Jer 6:5,קוּמוּ וְנַעֲלֶה בַלָּיְלָה וְנַשְׁחִיתָה אַרְמְנוֺתֶיהָ,TBH
Jer 6:6,כִּי כֹה אָמַר יְהוָה צְבָאוֺת כִּרְתוּ עֵצָה וְשִׁפְכוּ עַל־יְרוּשָׁלִַם סֹלְלָה הִיא הָעִיר הָפְקַד כֻּלָּהּ עֹשֶׁק בְּקִרְבָּהּ,TBH
Jer 6:7,כְּהָקִיר בַּיִר מֵימֶיהָ כֵּן הֵקֵרָה רָעָתָהּ חָמָס וָשֹׁד יִשָּׁמַע בָּהּ עַל־פָּנַי תָּמִיד חֳלִי וּמַכָּה,TBH
Jer 6:8,הִוָּסְרִי יְרוּשָׁלִַם פֶּן־תֵּקַע נַפְשִׁי מִמֵּךְ פֶּן־אֲשִׂימֵךְ שְׁמָמָה אֶרֶץ לוֺא נוֺשָׁבָה,TBH
Jer 6:9,כֹּה אָמַר יְהוָֺה צְבָאוֺת עוֺלֵל יְעוֺלְלוּ כַגֶּפֶן שְׁאֵרִית יִשְׂרָאֵל הָשֵׁב יָדְךָ כְּבוֺצֵר עַל־סַלְסִלּוֺת,TBH
Jer 6:10,עַל־מִי אֲדַבְּרָה וְאָעִידָה וְיִשְׁמָעוּ הִנֵּה עֲרֵלָה אָזְנָם וְלֹא יוּכְלוּ לְהַקְשִׁיב הִנֵּה דְבַר־יְהוָה הָיָה לָהֶם לְחֶרְפָּה לֹא יַחְפְּצוּ־בוֺ,TBH
Jer 6:11,וְאֵת חֲמַת יְהוָה מָלֵאתִי נִלְאֵיתִי הָכִיל שְׁפֹךְ עַל־עוֺלָל בַּחוּץ וְעַל סוֺד בַּחוּרִים יַחְדָּו כִּי־גַם־אִישׁ עִם־אִשָּׁה יִלָּכֵדוּ זָקֵן עִם־מְלֵא יָמִים,TBH
Jer 6:12,וְנָסַבּוּ בָתֵּיהֶם לַאֲחֵרִים שָׂדוֺת וְנָשִׁים יַחְדָּו כִּי־אַטֶּה אֶת־יָדִי עַל־יֹשְׁבֵי הָאָרֶץ נְאֻם־יְהוָה,TBH
Jer 6:13,כִּי מִקְּטַנָּם וְעַד־גְּדוֺלָם כֻּלּוֺ בּוֺצֵעַ בָּצַע וּמִנָּבִיא וְעַד־כֹּהֵן כֻּלּוֺ עֹשֶׂה שָּׁקֶר,TBH
Jer 6:14,וַיְרַפְּאוּ אֶת־שֶׁבֶר עַמִּי עַל־נְקַלָּה לֵאמֹר שָׁלוֺם שָׁלוֺם וְאֵין שָׁלוֺם,TBH
Jer 6:15,הֹבִישׁוּ כִּי תוֺעֵבָה עָשׂוּ גַּם־בּוֺשׁ לֹא־יֵבוֺשׁוּ גַּם־הַכְלִים לֹא יָדָעוּ לָכֵן יִפְּלוּ בַנֹּפְלִים בְּעֵת־פְּקַדְתִּים יִכָּשְׁלוּ אָמַר יְהוָה,TBH
Jer 6:16,כֹּה אָמַר יְהוָה עִמְדוּ עַל־דְּרָכִים וּרְאוּ וְשַׁאֲלוּ לִנְתִבוֺת עוֺלָם אֵי־זֶה דֶרֶךְ הַטּוֺב וּלְכוּ־בָהּ וּמִצְאוּ מַרְגּוֺעַ לְנַפְשְׁכֶם וַיֹּאמְרוּ לֹא נֵלֵךְ,TBH
Jer 6:17,וַהֲקִמֹתִי עֲלֵיכֶם צֹפִים הַקְשִׁיבוּ לְקוֺל שׁוֺפָר וַיֹּאמְרוּ לֹא נַקְשִׁיב,TBH
Jer 6:18,לָכֵן שִׁמְעוּ הַגּוֺיִם וּדְעִי עֵדָה אֶת־אֲשֶׁר־בָּם,TBH
Jer 6:19,שִׁמְעִי הָאָרֶץ הִנֵּה אָנֹכִי מֵבִיא רָעָה אֶל־הָעָם הַזֶּה פְּרִי מַחְשְׁבוֺתָם כִּי עַל־דְּבָרַי לֹא הִקְשִׁיבוּ וְתוֺרָתִי וַיִּמְאֲסוּ־בָהּ,TBH
Jer 6:20,לָמָּה־זֶּה לִי לְבוֺנָה מִשְּׁבָא תָבוֺא וְקָנֶה הַטּוֺב מֵאֶרֶץ מֶרְחָק עֹלוֺתֵיכֶם לֹא לְרָצוֺן וְזִבְחֵיכֶם לֹא־עָרְבוּ לִי,TBH
Jer 6:21,לָכֵן כֹּה אָמַר יְהוָה הִנְנִי נֹתֵן אֶל־הָעָם הַזֶּה מִכְשֹׁלִים וְכָשְׁלוּ בָם אָבוֺת וּבָנִים יַחְדָּו שָׁכֵן וְרֵעוֺ וְאָבָדוּ,TBH
Jer 6:22,כֹּה אָמַר יְהוָה הִנֵּה עַם בָּא מֵאֶרֶץ צָפוֺן וְגוֺי גָּדוֺל יֵעוֺר מִיַּרְכְּתֵי־אָרֶץ,TBH
Jer 6:23,קֶשֶׁת וְכִידוֺן יַחֲזִיקוּ אַכְזָרִי הוּא וְלֹא יְרַחֵמוּ קוֺלָם כַּיָּם יֶהֱמֶה וְעַל־סוּסִים יִרְכָּבוּ עָרוּךְ כְּאִישׁ לַמִּלְחָמָה עָלַיִךְ בַּת־צִיּוֺן,TBH
Jer 6:24,שָׁמַעְנוּ אֶת־שָׁמְעוֺ רָפוּ יָדֵינוּ צָרָה הֶחֱזִיקַתְנוּ חִיל כַּיּוֺלֵדָה,TBH
Jer 6:25,אַל־תֵּצְאוּ הַשָּׂדֶה וּבַדֶּרֶךְ אַל־תֵּלֵכוּ כִּי חֶרֶב לְאֹיֵב מָגוֺר מִסָּבִיב,TBH
Jer 6:26,בַּת־עַמִּי חִגְרִי־שָׂק וְהִתְפַּלְּשִׁי בָאֵפֶר אֵבֶל יָחִיד עֲשִׂי לָךְ מִסְפַּד תַּמְרוּרִים כִּי פִתְאֹם יָבֹא הַשֹּׁדֵד עָלֵינוּ,TBH
Jer 6:27,בָּחוֺן נְתַתִּיךָ בְעַמִּי מִבְצָר וְתֵדַע וּבָחַנְתָּ אֶת־דַּרְכָּם,TBH
Jer 6:28,כֻּלָּם סָרֵי סוֺרְרִים הֹלְכֵי רָכִיל נְחֹשֶׁת וּבַרְזֶל כֻּלָּם מַשְׁחִיתִים הֵמָּה,TBH
Jer 6:29,נָחַר מַפֻּחַ מֵאֵ תַּם עֹפָרֶת לַשָּׁוְא צָרַף צָרוֺף וְרָעִים לֹא נִתָּקוּ,TBH
Jer 6:30,כֶּסֶף נִמְאָס קָרְאוּ לָהֶם כִּי־מָאַס יְהוָה בָּהֶם,TBH
Jer 7:1,הַדָּבָר אֲשֶׁר הָיָה אֶל־יִרְמְיָהוּ מֵאֵת יְהוָה לֵאמֹר,TBH
Jer 7:2,עֲמֹד בְּשַׁעַר בֵּית יְהוָה וְקָרָאתָ שָּׁם אֶת־הַדָּבָר הַזֶּה וְאָמַרְתָּ שִׁמְעוּ דְבַר־יְהוָה כָּל־יְהוּדָה הַבָּאִים בַּשְּׁעָרִים הָאֵלֶּה לְהִשְׁתַּחֲוֹת לַיהוָה,TBH
Jer 7:3,כֹּה־אָמַר יְהוָה צְבָאוֺת אֱלֹהֵי יִשְׂרָאֵל הֵיטִיבוּ דַרְכֵיכֶם וּמַעַלְלֵיכֶם וַאֲשַׁכְּנָה אֶתְכֶם בַּמָּקוֺם הַזֶּה,TBH
Jer 7:4,אַל־תִּבְטְחוּ לָכֶם אֶל־דִּבְרֵי הַשֶּׁקֶר לֵאמֹר הֵיכַל יְהוָה הֵיכַל יְהוָה הֵיכַל יְהוָה הֵמָּה,TBH
Jer 7:5,כִּי אִם־הֵיטֵיב תֵּיטִיבוּ אֶת־דַּרְכֵיכֶם וְאֶת־מַעַלְלֵיכֶם אִם־עָשׂוֺ תַעֲשׂוּ מִשְׁפָּט בֵּין אִישׁ וּבֵין רֵעֵהוּ,TBH
Jer 7:6,גֵּר יָתוֺם וְאַלְמָנָה לֹא תַעֲשֹׁקוּ וְדָם נָקִי אַל־תִּשְׁפְּכוּ בַּמָּקוֺם הַזֶּה וְאַחֲרֵי אֱלֹהִים אֲחֵרִים לֹא תֵלְכוּ לְרַע לָכֶם,TBH
Jer 7:7,וְשִׁכַּנְתִּי אֶתְכֶם בַּמָּקוֺם הַזֶּה בָּאָרֶץ אֲשֶׁר נָתַתִּי לַאֲבוֺתֵיכֶם לְמִן־עוֺלָם וְעַד־עוֺלָם,TBH
Jer 7:8,הִנֵּה אַתֶּם בֹּטְחִים לָכֶם עַל־דִּבְרֵי הַשָּׁקֶר לְבִלְתִּי הוֺעִיל,TBH
Jer 7:9,הֲגָנֹב רָצֹחַ וְנָאֹף וְהִשָּׁבֵעַ לַשֶּׁקֶר וְקַטֵּר לַבָּעַל וְהָלֹךְ אַחֲרֵי אֱלֹהִים אֲחֵרִים אֲשֶׁר לֹא־יְדַעְתֶּם,TBH
Jer 7:10,וּבָאתֶם וַעֲמַדְתֶּם לְפָנַי בַּבַּיִת הַזֶּה אֲשֶׁר נִקְרָא־שְׁמִי עָלָיו וַאֲמַרְתֶּם נִצַּלְנוּ לְמַעַן עֲשׂוֺת אֵת כָּל־הַתּוֺעֵבוֺת הָאֵלֶּה,TBH
Jer 7:11,הַמְעָרַת פָּרִצִים הָיָה הַבַּיִת הַזֶּה אֲשֶׁר־נִקְרָא־שְׁמִי עָלָיו בְּעֵינֵיכֶם גַּם אָנֹכִי הִנֵּה רָאִיתִי נְאֻם־יְהוָה,TBH
Jer 7:12,כִּי לְכוּ־נָא אֶל־מְקוֺמִי אֲשֶׁר בְּשִׁילוֺ אֲשֶׁר שִׁכַּנְתִּי שְׁמִי שָׁם בָּרִאשׁוֺנָה וּרְאוּ אֵת אֲשֶׁר־עָשִׂיתִי לוֺ מִפְּנֵי רָעַת עַמִּי יִשְׂרָאֵל,TBH
Jer 7:13,וְעַתָּה יַעַן עֲשׂוֺתְכֶם אֶת־כָּל־הַמַּעֲשִׂים הָאֵלֶּה נְאֻם־יְהוָה וָאֲדַבֵּר אֲלֵיכֶם הַשְׁכֵּם וְדַבֵּר וְלֹא שְׁמַעְתֶּם וָאֶקְרָא אֶתְכֶם וְלֹא עֲנִיתֶם,TBH
Jer 7:14,וְעָשִׂיתִי לַבַּיִת אֲשֶׁר נִקְרָא־שְׁמִי עָלָיו אֲשֶׁר אַתֶּם בֹּטְחִים בּוֺ וְלַמָּקוֺם אֲשֶׁר־נָתַתִּי לָכֶם וְלַאֲבוֺתֵיכֶם כַּאֲשֶׁר עָשִׂיתִי לְשִׁלוֺ,TBH
Jer 7:15,וְהִשְׁלַכְתִּי אֶתְכֶם מֵעַל פָּנָי כַּאֲשֶׁר הִשְׁלַכְתִּי אֶת־כָּל־אֲחֵיכֶם אֵת כָּל־זֶרַע אֶפְרָיִם,TBH
Jer 7:16,וְאַתָּה אַל־תִּתְפַּלֵּל בְּעַד־הָעָם הַזֶּה וְאַל־תִּשָּׂא בַעֲדָם רִנָּה וּתְפִלָּה וְאַל־תִּפְגַּע־בִּי כִּי־אֵינֶנִּי שֹׁמֵעַ אֹתָךְ,TBH
Jer 7:17,הַאֵינְךָ רֹאֶה מָה הֵמָּה עֹשִׂים בְּעָרֵי יְהוּדָה וּבְחֻצוֺת יְרוּשָׁלִָם,TBH
Jer 7:18,הַבָּנִים מְלַקְּטִים עֵצִים וְהָאָבוֺת מְבַעֲרִים אֶת־הָאֵשׁ וְהַנָּשִׁים לָשׁוֺת בָּצֵק לַעֲשׂוֺת כַּוָּנִים לִמְלֶכֶת הַשָּׁמַיִם וְהַסֵּךְ נְסָכִים לֵאלֹהִים אֲחֵרִים לְמַעַן הַכְעִסֵנִי,TBH
Jer 7:19,הַאֹתִי הֵם מַכְעִסִים נְאֻם־יְהוָה הֲלוֺא אֹתָם לְמַעַן בֹּשֶׁת פְּנֵיהֶם,TBH
Jer 7:20,לָכֵן כֹּה־אָמַר אֲדֹנָי יְהוִֺה הִנֵּה אַפִּי וַחֲמָתִי נִתֶּכֶת אֶל־הַמָּקוֺם הַזֶּה עַל־הָאָדָם וְעַל־הַבְּהֵמָה וְעַל־עֵץ הַשָּׂדֶה וְעַל־פְּרִי הָאֲדָמָה וּבָעֲרָה וְלֹא תִכְבֶּה,TBH
Jer 7:21,כֹּה אָמַר יְהוָה צְבָאוֺת אֱלֹהֵי יִשְׂרָאֵל עֹלוֺתֵיכֶם סְפוּ עַל־זִבְחֵיכֶם וְאִכְלוּ בָשָׂר,TBH
Jer 7:22,כִּי לֹא־דִבַּרְתִּי אֶת־אֲבוֺתֵיכֶם וְלֹא צִוִּיתִים בְּיוֺם הוֺצִיאִי אוֺתָם מֵאֶרֶץ מִצְרָיִם עַל־דִּבְרֵי עוֺלָה וָזָבַח,TBH
Jer 7:23,כִּי אִם־אֶת־הַדָּבָר הַזֶּה צִוִּיתִי אוֺתָם לֵאמֹר שִׁמְעוּ בְקוֺלִי וְהָיִיתִי לָכֶם לֵאלֹהִים וְאַתֶּם תִּהְיוּ־לִי לְעָם וַהֲלַכְתֶּם בְּכָל־הַדֶּרֶךְ אֲשֶׁר אֲצַוֶּה אֶתְכֶם לְמַעַן יִיטַב לָכֶם,TBH
Jer 7:24,וְלֹא שָׁמְעוּ וְלֹא־הִטּוּ אֶת־אָזְנָם וַיֵּלְכוּ בְּמֹעֵצוֺת בִּשְׁרִרוּת לִבָּם הָרָע וַיִּהְיוּ לְאָחוֺר וְלֹא לְפָנִים,TBH
Jer 7:25,לְמִן־הַיּוֺם אֲשֶׁר יָצְאוּ אֲבוֺתֵיכֶם מֵאֶרֶץ מִצְרַיִם עַד הַיּוֺם הַזֶּה וָאֶשְׁלַח אֲלֵיכֶם אֶת־כָּל־עֲבָדַי הַנְּבִיאִים יוֺם הַשְׁכֵּם וְשָׁלֹחַ,TBH
Jer 7:26,וְלוֺא שָׁמְעוּ אֵלַי וְלֹא הִטּוּ אֶת־אָזְנָם וַיַּקְשׁוּ אֶת־עָרְפָּם הֵרֵעוּ מֵאֲבוֺתָם,TBH
Jer 7:27,וְדִבַּרְתָּ אֲלֵיהֶם אֶת־כָּל־הַדְּבָרִים הָאֵלֶּה וְלֹא יִשְׁמְעוּ אֵלֶיךָ וְקָרָאתָ אֲלֵיהֶם וְלֹא יַעֲנוּכָה,TBH
Jer 7:28,וְאָמַרְתָּ אֲלֵיהֶם זֶה הַגּוֺי אֲשֶׁר לוֺא־שָׁמְעוּ בְּקוֺל יְהוָה אֱלֹהָיו וְלֹא לָקְחוּ מוּסָר אָבְדָה הָאֱמוּנָה וְנִכְרְתָה מִפִּיהֶם,TBH
Jer 7:29,גָּזִּי נִזְרֵךְ וְהַשְׁלִיכִי וּשְׂאִי עַל־שְׁפָיִם קִינָה כִּי מָאַס יְהוָה וַיִּטֹּשׁ אֶת־דּוֺר עֶבְרָתוֺ,TBH
Jer 7:30,כִּי־עָשׂוּ בְנֵי־יְהוּדָה הָרַע בְּעֵינַי נְאֻום־יְהוָה שָׂמוּ שִׁקּוּצֵיהֶם בַּבַּיִת אֲשֶׁר־נִקְרָא־שְׁמִי עָלָיו לְטַמְּאוֺ,TBH
Jer 7:31,וּבָנוּ בָּמוֺת הַתֹּפֶת אֲשֶׁר בְּגֵיא בֶן־הִנֹּם לִשְׂרֹף אֶת־בְּנֵיהֶם וְאֶת־בְּנֹתֵיהֶם בָּאֵשׁ אֲשֶׁר לֹא צִוִּיתִי וְלֹא עָלְתָה עַל־לִבִּי,TBH
Jer 7:32,לָכֵן הִנֵּה־יָמִים בָּאִים נְאֻם־יְהוָה וְלֹא־יֵאָמֵר עוֺד הַתֹּפֶת וְגֵיא בֶן־הִנֹּם כִּי אִם־גֵּיא הַהֲרֵגָה וְקָבְרוּ בְתֹפֶת מֵאֵין מָקוֺם,TBH
Jer 7:33,וְהָיְתָה נִבְלַת הָעָם הַזֶּה לְמַאֲכָל לְעוֺף הַשָּׁמַיִם וּלְבֶהֱמַת הָאָרֶץ וְאֵין מַחֲרִיד,TBH
Jer 7:34,וְהִשְׁבַּתִּי מֵעָרֵי יְהוּדָה וּמֵחֻצוֺת יְרוּשָׁלִַם קוֺל שָׂשׂוֺן וְקוֺל שִׂמְחָה קוֺל חָתָן וְקוֺל כַּלָּה כִּי לְחָרְבָּה תִּהְיֶה הָאָרֶץ,TBH
Jer 8:1,בָּעֵת הַהִיא נְאֻם־יְהוָה יוֺצִיאוּ אֶת־עַצְמוֺת מַלְכֵי־יְהוּדָה וְאֶת־עַצְמוֺת־שָׂרָיו וְאֶת־עַצְמוֺת הַכֹּהֲנִים וְאֵת עַצְמוֺת הַנְּבִיאִים וְאֵת עַצְמוֺת יוֺשְׁבֵי־יְרוּשָׁלִָם מִקִּבְרֵיהֶם,TBH
Jer 8:2,וּשְׁטָחוּם לַשֶּׁמֶשׁ וְלַיָּרֵחַ וּלְכֹל צְבָא הַשָּׁמַיִם אֲשֶׁר אֲהֵבוּם וַאֲשֶׁר עֲבָדוּם וַאֲשֶׁר הָלְכוּ אַחֲרֵיהֶם וַאֲשֶׁר דְּרָשׁוּם וַאֲשֶׁר הִשְׁתַּחֲווּ לָהֶם לֹא יֵאָסְפוּ וְלֹא יִקָּבֵרוּ לְדֹמֶן עַל־פְּנֵי הָאֲדָמָה יִהְיוּ,TBH
Jer 8:3,וְנִבְחַר מָוֶת מֵחַיִּים לְכֹל הַשְּׁאֵרִית הַנִּשְׁאָרִים מִן־הַמִּשְׁפָּחָה הָרָעָה הַזֹּאת בְּכָל־הַמְּקֹמוֺת הַנִּשְׁאָרִים אֲשֶׁר הִדַּחְתִּים שָׁם נְאֻם יְהוָה צְבָאוֺת,TBH
Jer 8:4,וְאָמַרְתָּ אֲלֵיהֶם כֹּה אָמַר יְהוָה הֲיִפְּלוּ וְלֹא יָקוּמוּ אִם־יָשׁוּב וְלֹא יָשׁוּב,TBH
Jer 8:5,מַדּוּעַ שׁוֺבְבָה הָעָם הַזֶּה יְרוּשָׁלִַם מְשֻׁבָה נִצַּחַת הֶחֱזִיקוּ בַּתַּרְמִית מֵאֲנוּ לָשׁוּב,TBH
Jer 8:6,הִקְשַׁבְתִּי וָאֶשְׁמָע לוֺא־כֵן יְדַבֵּרוּ אֵין אִישׁ נִחָם עַל־רָעָתוֺ לֵאמֹר מֶה עָשִׂיתִי כֻּלֹּה שָׁב בִּמְרוּצָתָם כְּסוּס שׁוֺטֵף בַּמִּלְחָמָה,TBH
Jer 8:7,גַּם־חֲסִידָה בַשָּׁמַיִם יָדְעָה מוֺעֲדֶיהָ וְתֹר וְסִיס וְעָגוּר שָׁמְרוּ אֶת־עֵת בֹּאָנָה וְעַמִּי לֹא יָדְעוּ אֵת מִשְׁפַּט יְהוָה,TBH
Jer 8:8,אֵיכָה תֹאמְרוּ חֲכָמִים אֲנַחְנוּ וְתוֺרַת יְהוָה אִתָּנוּ אָכֵן הִנֵּה לַשֶּׁקֶר עָשָׂה עֵט שֶׁקֶר סֹפְרִים,TBH
Jer 8:9,הֹבִישׁוּ חֲכָמִים חַתּוּ וַיִּלָּכֵדוּ הִנֵּה בִדְבַר־יְהוָה מָאָסוּ וְחָכְמַת־מֶה לָהֶם,TBH
Jer 8:10,לָכֵן אֶתֵּן אֶת־נְשֵׁיהֶם לַאֲחֵרִים שְׂדוֺתֵיהֶם לְיוֺרְשִׁים כִּי מִקָּטֹן וְעַד־גָּדוֺל כֻּלֹּה בֹּצֵעַ בָּצַע מִנָּבִיא וְעַד־כֹּהֵן כֻּלֹּה עֹשֶׂה שָּׁקֶר,TBH
Jer 8:11,וַיְרַפּוּ אֶת־שֶׁבֶר בַּת־עַמִּי עַל־נְקַלָּה לֵאמֹר שָׁלוֺם שָׁלוֺם וְאֵין שָׁלוֺם,TBH
Jer 8:12,הֹבִשׁוּ כִּי תוֺעֵבָה עָשׂוּ גַּם־בּוֺשׁ לֹא־יֵבֹשׁוּ וְהִכָּלֵם לֹא יָדָעוּ לָכֵן יִפְּלוּ בַנֹּפְלִים בְּעֵת פְּקֻדָּתָם יִכָּשְׁלוּ אָמַר יְהוָה,TBH
Jer 8:13,אָסֹף אֲסִיפֵם נְאֻם־יְהוָֺה אֵין עֲנָבִים בַּגֶּפֶן וְאֵין תְּאֵנִים בַּתְּאֵנָה וְהֶעָלֶה נָבֵל וָאֶתֵּן לָהֶם יַעַבְרוּם,TBH
Jer 8:14,עַל־מָה אֲנַחְנוּ יֹשְׁבִים הֵאָסְפוּ וְנָבוֺא אֶל־עָרֵי הַמִּבְצָר וְנִדְּמָה־שָּׁם כִּי יְהוָה אֱלֹהֵינוּ הֲדִמָּנוּ וַיַּשְׁקֵנוּ מֵי־רֹאשׁ כִּי חָטָאנוּ לַיהוָה,TBH
Jer 8:15,קַוֵּה לְשָׁלוֺם וְאֵין טוֺב לְעֵת מַרְפֵּה וְהִנֵּה בְעָתָה,TBH
Jer 8:16,מִדָּן נִשְׁמַע נַחְרַת סוּסָיו מִקּוֺל מִצְהֲלוֺת אַבִּירָיו רָעֲשָׁה כָּל־הָאָרֶץ וַיָּבוֺאוּ וַיֹּאכְלוּ אֶרֶץ וּמְלוֺאָהּ עִיר וְיֹשְׁבֵי בָהּ,TBH
Jer 8:17,כִּי הִנְנִי מְשַׁלֵּחַ בָּכֶם נְחָשִׁים צִפְעֹנִים אֲשֶׁר אֵין־לָהֶם לָחַשׁ וְנִשְּׁכוּ אֶתְכֶם נְאֻם־יְהוָה,TBH
Jer 8:18,מַבְלִיגִיתִי עֲלֵי יָגוֺן עָלַי לִבִּי דַוָּי,TBH
Jer 8:19,הִנֵּה־קוֺל שַׁוְעַת בַּת־עַמִּי מֵאֶרֶץ מַרְחַקִּים הַיהוָה אֵין בְּצִיּוֺן אִם־מַלְכָּהּ אֵין בָּהּ מַדּוּעַ הִכְעִסוּנִי בִּפְסִלֵיהֶם בְּהַבְלֵי נֵכָר,TBH
Jer 8:20,עָבַר קָצִיר כָּלָה קָיִץ וַאֲנַחְנוּ לוֺא נוֺשָׁעְנוּ,TBH
Jer 8:21,עַל־שֶׁבֶר בַּת־עַמִּי הָשְׁבָּרְתִּי קָדַרְתִּי שַׁמָּה הֶחֱזִקָתְנִי,TBH
Jer 8:22,הַצֳרִי אֵין בְּגִלְעָד אִם־רֹפֵא אֵין שָׁם כִּי מַדּוּעַ לֹא עָלְתָה אֲרֻכַת בַּת־עַמִּי,TBH
Jer 8:23,מִי־יִתֵּן רֹאשִׁי מַיִם וְעֵינִי מְקוֺר דִּמְעָה וְאֶבְכֶּה יוֺמָם וָלַיְלָה אֵת חַלְלֵי בַת־עַמִּי,TBH
Jer 9:1,מִי־יִתְּנֵנִי בַמִּדְבָּר מְלוֺן אֹרְחִים וְאֶעֶזְבָה אֶת־עַמִּי וְאֵלְכָה מֵאִתָּם כִּי כֻלָּם מְנָאֲפִים עֲצֶרֶת בֹּגְדִים,TBH
Jer 9:2,וַיַּדְרְכוּ אֶת־לְשׁוֺנָם קַשְׁתָּם שֶׁקֶר וְלֹא לֶאֱמוּנָה גָּבְרוּ בָאָרֶץ כִּי מֵרָעָה אֶל־רָעָה יָצָאוּ וְאֹתִי לֹא־יָדָעוּ נְאֻם־יְהוָה,TBH
Jer 9:3,אִישׁ מֵרֵעֵהוּ הִשָּׁמֵרוּ וְעַל־כָּל־אָח אַל־תִּבְטָחוּ כִּי כָל־אָח עָקוֺב יַעְקֹב וְכָל־רֵעַ רָכִיל יַהֲלֹךְ,TBH
Jer 9:4,וְאִישׁ בְּרֵעֵהוּ יְהָתֵלּוּ וֶאֱמֶת לֹא יְדַבֵּרוּ לִמְּדוּ לְשׁוֺנָם דַּבֶּר־שֶׁקֶר הַעֲוֵה נִלְאוּ,TBH
Jer 9:5,שִׁבְתְּךָ בְּתוֺךְ מִרְמָה בְּמִרְמָה מֵאֲנוּ דַעַת־אוֺתִי נְאֻם־יְהוָה,TBH
Jer 9:6,לָכֵן כֹּה אָמַר יְהוָה צְבָאוֺת הִנְנִי צוֺרְפָם וּבְחַנְתִּים כִּי־אֵיךְ אֶעֱשֶׂה מִפְּנֵי בַּת־עַמִּי,TBH
Jer 9:7,חֵץ ָחוּט לְשׁוֺנָם מִרְמָה דִבֵּר בְּפִיו שָׁלוֺם אֶת־רֵעֵהוּ יְדַבֵּר וּבְקִרְבּוֺ יָשִׂים אָרְבּוֺ,TBH
Jer 9:8,הַעַל־אֵלֶּה לֹא־אֶפְקָד־בָּם נְאֻם־יְהוָה אִם בְּגוֺי אֲשֶׁר־כָּזֶה לֹא תִתְנַקֵּם נַפְשִׁי,TBH
Jer 9:9,עַל־הֶהָרִים אֶשָּׂא בְכִי וָנֶהִי וְעַל־נְאוֺת מִדְבָּר קִינָה כִּי נִצְּתוּ מִבְּלִי־אִישׁ עֹבֵר וְלֹא שָׁמְעוּ קוֺל מִקְנֶה מֵעוֺף הַשָּׁמַיִם וְעַד־בְּהֵמָה נָדְדוּ הָלָכוּ,TBH
Jer 9:10,וְנָתַתִּי אֶת־יְרוּשָׁלִַם לְגַלִּים מְעוֺן תַּנִּים וְאֶת־עָרֵי יְהוּדָה אֶתֵּן שְׁמָמָה מִבְּלִי יוֺשֵׁב,TBH
Jer 9:11,מִי־הָאִישׁ הֶחָכָם וְיָבֵן אֶת־זֹאת וַאֲשֶׁר דִּבֶּר פִּי־יְהוָה אֵלָיו וְיַגִּדָהּ עַל־מָה אָבְדָה הָאָרֶץ נִצְּתָה כַמִּדְבָּר מִבְּלִי עֹבֵר,TBH
Jer 9:12,וַיֹּאמֶר יְהוָה עַל־עָזְבָם אֶת־תּוֺרָתִי אֲשֶׁר נָתַתִּי לִפְנֵיהֶם וְלֹא־שָׁמְעוּ בְקוֺלִי וְלֹא־הָלְכוּ בָהּ,TBH
Jer 9:13,וַיֵּלְכוּ אַחֲרֵי שְׁרִרוּת לִבָּם וְאַחֲרֵי הַבְּעָלִים אֲשֶׁר לִמְּדוּם אֲבוֺתָם,TBH
Jer 9:14,לָכֵן כֹּה־אָמַר יְהוָה צְבָאוֺת אֱלֹהֵי יִשְׂרָאֵל הִנְנִי מַאֲכִילָם אֶת־הָעָם הַזֶּה לַעֲנָה וְהִשְׁקִיתִים מֵי־רֹאשׁ,TBH
Jer 9:15,וַהֲפִצוֺתִים בַּגּוֺיִם אֲשֶׁר לֹא יָדְעוּ הֵמָּה וַאֲבוֺתָם וְשִׁלַּחְתִּי אַחֲרֵיהֶם אֶת־הַחֶרֶב עַד כַּלּוֺתִי אוֺתָם,TBH
Jer 9:16,כֹּה אָמַר יְהוָה צְבָאוֺת הִתְבּוֺנְנוּ וְקִרְאוּ לַמְקוֺנְנוֺת וּתְבוֺאֶינָה וְאֶל־הַחֲכָמוֺת שִׁלְחוּ וְתָבוֺאנָה,TBH
Jer 9:17,וּתְמַהֵרְנָה וְתִשֶּׂנָה עָלֵינוּ נֶהִי וְתֵרַדְנָה עֵינֵינוּ דִּמְעָה וְעַפְעַפֵּינוּ יִזְּלוּ־מָיִם,TBH
Jer 9:18,כִּי קוֺל נְהִי נִשְׁמַע מִצִּיּוֺן אֵיךְ שֻׁדָּדְנוּ בֹּשְׁנוּ מְאֹד כִּי־עָזַבְנוּ אָרֶץ כִּי הִשְׁלִיכוּ מִשְׁכְּנוֺתֵינוּ,TBH
Jer 9:19,כִּי־שְׁמַעְנָה נָשִׁים דְּבַר־יְהוָה וְתִקַּח אָזְנְכֶם דְּבַר־פִּיו וְלַמֵּדְנָה בְנוֺתֵיכֶם נֶהִי וְאִשָּׁה רְעוּתָהּ קִינָה,TBH
Jer 9:20,כִּי־עָלָה מָוֶת בְּחַלּוֺנֵינוּ בָּא בְּאַרְמְנוֺתֵינוּ לְהַכְרִית עוֺלָל מִחוּץ בַּחוּרִים מֵרְחֹבוֺת,TBH
Jer 9:21,דַּבֵּר כֹּה נְאֻם־יְהוָה וְנָפְלָה נִבְלַת הָאָדָם כְּדֹמֶן עַל־פְּנֵי הַשָּׂדֶה וּכְעָמִיר מֵאַחֲרֵי הַקֹּצֵר וְאֵין מְאַסֵּף,TBH
Jer 9:22,כֹּה אָמַר יְהוָה אַל־יִתְהַלֵּל חָכָם בְּחָכְמָתוֺ וְאַל־יִתְהַלֵּל הַגִּבּוֺר בִּגְבוּרָתוֺ אַל־יִתְהַלֵּל עָשִׁיר בְּעָשְׁרוֺ,TBH
Jer 9:23,כִּי אִם־בְּזֹאת יִתְהַלֵּל הַמִּתְהַלֵּל הַשְׂכֵּל וְיָדֹעַ אוֺתִי כִּי אֲנִי יְהוָה עֹשֶׂה חֶסֶד מִשְׁפָּט וּצְדָקָה בָּאָרֶץ כִּי־בְאֵלֶּה חָפַצְתִּי נְאֻם־יְהוָה,TBH
Jer 9:24,הִנֵּה יָמִים בָּאִים נְאֻם־יְהוָה וּפָקַדְתִּי עַל־כָּל־מוּל בְּעָרְלָה,TBH
Jer 9:25,עַל־מִצְרַיִם וְעַל־יְהוּדָה וְעַל־אֱדוֺם וְעַל־בְּנֵי עַמּוֺן וְעַל־מוֺאָב וְעַל כָּל־קְצוּצֵי פֵאָה הַיֹּשְׁבִים בַּמִּדְבָּר כִּי כָל־הַגּוֺיִם עֲרֵלִים וְכָל־בֵּית יִשְׂרָאֵל עַרְלֵי־לֵב,TBH
Jer 10:1,שִׁמְעוּ אֶת־הַדָּבָר אֲשֶׁר דִּבֶּר יְהוָה עֲלֵיכֶם בֵּית יִשְׂרָאֵל,TBH
Jer 10:2,כֹּה אָמַר יְהוָה אֶל־דֶּרֶךְ הַגּוֺיִם אַל־תִּלְמָדוּ וּמֵאֹתוֺת הַשָּׁמַיִם אַל־תֵּחָתּוּ כִּי־יֵחַתּוּ הַגּוֺיִם מֵהֵמָּה,TBH
Jer 10:3,כִּי־חֻקּוֺת הָעַמִּים הֶבֶל הוּא כִּי־עֵץ מִיַּעַר כְּרָתוֺ מַעֲשֵׂה יְדֵי־חָרָשׁ בַּמַּעֲצָד,TBH
Jer 10:4,בְּכֶסֶף וּבְזָהָב יְיַפֵּהוּ בְּמַסְמְרוֺת וּבְמַקָּבוֺת יְחַזְּקוּם וְלוֺא יָפִיק,TBH
Jer 10:5,כְּתֹמֶר מִקְשָׁה הֵמָּה וְלֹא יְדַבֵּרוּ נָשׂוֺא יִנָּשׂוּא כִּי לֹא יִצְעָדוּ אַל־תִּירְאוּ מֵהֶם כִּי־לֹא יָרֵעוּ וְגַם־הֵיטֵיב אֵין אוֺתָם,TBH
Jer 10:6,מֵאֵין כָּמוֺךָ יְהוָה גָּדוֺל אַתָּה וְגָדוֺל שִׁמְךָ בִּגְבוּרָה,TBH
Jer 10:7,מִי לֹא יִרָאֲךָ מֶלֶךְ הַגּוֺיִם כִּי לְךָ יָאָתָה כִּי בְכָל־חַכְמֵי הַגּוֺיִם וּבְכָל־מַלְכוּתָם מֵאֵין כָּמוֺךָ,TBH
Jer 10:8,וּבְאַחַת יִבְעֲרוּ וְיִכְסָלוּ מוּסַר הֲבָלִים עֵץ הוּא,TBH
Jer 10:9,כֶּסֶף מְרֻקָּע מִתַּרְשִׁישׁ יוּבָא וְזָהָב מֵאוּפָז מַעֲשֵׂה חָרָשׁ וִידֵי צוֺרֵף תְּכֵלֶת וְאַרְגָּמָן לְבוּשָׁם מַעֲשֵׂה חֲכָמִים כֻּלָּם,TBH
Jer 10:10,וַיהוָה אֱלֹהִים אֱמֶת הוּא־אֱלֹהִים חַיִּים וּמֶלֶךְ עוֺלָם מִקִּצְפּוֺ תִּרְעַשׁ הָאָרֶץ וְלֹא־יָכִלוּ גוֺיִם זַעְמוֺ,TBH
Jer 10:12,עֹשֵׂה אֶרֶץ בְּכֹחוֺ מֵכִין תֵּבֵל בְּחָכְמָתוֺ וּבִתְבוּנָתוֺ נָטָה שָׁמָיִם,TBH
Jer 10:13,לְקוֺל תִּתּוֺ הֲמוֺן מַיִם בַּשָּׁמַיִם וַיַּעֲלֶה נְשִׂאִים מִקְצֵה הָאָרֶץ בְּרָקִים לַמָּטָר עָשָׂה וַיּוֺצֵא רוּחַ מֵאֹצְרֹתָיו,TBH
Jer 10:14,נִבְעַר כָּל־אָדָם מִדַּעַת הֹבִישׁ כָּל־צוֺרֵף מִפָּסֶל כִּי שֶׁקֶר נִסְכּוֺ וְלֹא־רוּחַ בָּם,TBH
Jer 10:15,הֶבֶל הֵמָּה מַעֲשֵׂה תַּעְתֻּעִים בְּעֵת פְּקֻדָּתָם יֹאבֵדוּ,TBH
Jer 10:16,לֹא־כְאֵלֶּה חֵלֶק יַעֲקֹב כִּי־יוֺצֵר הַכֹּל הוּא וְיִשְׂרָאֵל שֵׁבֶט נַחֲלָתוֺ יְהוָה צְבָאוֺת שְׁמוֺ,TBH
Jer 10:17,אִסְפִּי מֵאֶרֶץ כִּנְעָתֵךְ יֶֹבֶת בַּמָּצוֺר,TBH
Jer 10:18,כִּי־כֹה אָמַר יְהוָה הִנְנִי קוֺלֵעַ אֶת־יוֺשְׁבֵי הָאָרֶץ בַּפַּעַם הַזֹּאת וַהֲצֵרוֺתִי לָהֶם לְמַעַן יִמְצָאוּ,TBH
Jer 10:19,אוֺי לִי עַל־שִׁבְרִי נַחְלָה מַכָּתִי וַאֲנִי אָמַרְתִּי אַךְ זֶה חֳלִי וְאֶשָּׂאֶנּוּ,TBH
Jer 10:20,אָהֳלִי שֻׁדָּד וְכָל־מֵיתָרַי נִתָּקוּ בָּנַי יְצָאֻנִי וְאֵינָם אֵין־נֹטֶה עוֺד אָהֳלִי וּמֵקִים יְרִיעוֺתָי,TBH
Jer 10:21,כִּי נִבְעֲרוּ הָרֹעִים וְאֶת־יְהוָה לֹא דָרָשׁוּ עַל־כֵּן לֹא הִשְׂכִּילוּ וְכָל־מַרְעִיתָם נָפוֺצָה,TBH
Jer 10:22,קוֺל שְׁמוּעָה הִנֵּה בָאָה וְרַעַשׁ גָּדוֺל מֵאֶרֶץ צָפוֺן לָשׂוּם אֶת־עָרֵי יְהוּדָה שְׁמָמָה מְעוֺן תַּנִּים,TBH
Jer 10:23,יָדַעְתִּי יְהוָה כִּי לֹא לָאָדָם דַּרְכּוֺ לֹא־לְאִישׁ הֹלֵךְ וְהָכִין אֶת־צַעֲדוֺ,TBH
Jer 10:24,יַסְּרֵנִי יְהוָה אַךְ־בְּמִשְׁפָּט אַל־בְּאַפְּךָ פֶּן־תַּמְעִטֵנִי,TBH
Jer 10:25,שְׁפֹךְ חֲמָתְךָ עַל־הַגּוֺיִם אֲשֶׁר לֹא־יְדָעוּךָ וְעַל מִשְׁפָּחוֺת אֲשֶׁר בְּשִׁמְךָ לֹא קָרָאוּ כִּי־אָכְלוּ אֶת־יַעֲקֹב וַאֲכָלֻהוּ וַיְכַלֻּהוּ וְאֶת־נָוֵהוּ הֵשַׁמּוּ,TBH
Jer 11:1,הַדָּבָר אֲשֶׁר הָיָה אֶל־יִרְמְיָהוּ מֵאֵת יְהוָה לֵאמֹר,TBH
Jer 11:2,שִׁמְעוּ אֶת־דִּבְרֵי הַבְּרִית הַזֹּאת וְדִבַּרְתָּם אֶל־אִישׁ יְהוּדָה וְעַל־יֹשְׁבֵי יְרוּשָׁלִָם,TBH
Jer 11:3,וְאָמַרְתָּ אֲלֵיהֶם כֹּה־אָמַר יְהוָה אֱלֹהֵי יִשְׂרָאֵל אָרוּר הָאִישׁ אֲשֶׁר לֹא יִשְׁמַע אֶת־דִּבְרֵי הַבְּרִית הַזֹּאת,TBH
Jer 11:4,אֲשֶׁר צִוִּיתִי אֶת־אֲבוֺתֵיכֶם בְּיוֺם הוֺצִיאִי־אוֺתָם מֵאֶרֶץ־מִצְרַיִם מִכּוּר הַבַּרְזֶל לֵאמֹר שִׁמְעוּ בְקוֺלִי וַעֲשִׂיתֶם אוֺתָם כְּכֹל אֲשֶׁר־אֲצַוֶּה אֶתְכֶם וִהְיִיתֶם לִי לְעָם וְאָנֹכִי אֶהְיֶה לָכֶם לֵאלֹהִים,TBH
Jer 11:5,לְמַעַן הָקִים אֶת־הַשְּׁבוּעָה אֲשֶׁר־נִשְׁבַּעְתִּי לַאֲבוֺתֵיכֶם לָתֵת לָהֶם אֶרֶץ זָבַת חָלָב וּדְבַשׁ כַּיּוֺם הַזֶּה וָאַעַן וָאֹמַר אָמֵן יְהוָה,TBH
Jer 11:6,וַיֹּאמֶר יְהוָה אֵלַי קְרָא אֶת־כָּל־הַדְּבָרִים הָאֵלֶּה בְּעָרֵי יְהוּדָה וּבְחֻצוֺת יְרוּשָׁלִַם לֵאמֹר שִׁמְעוּ אֶת־דִּבְרֵי הַבְּרִית הַזֹּאת וַעֲשִׂיתֶם אוֺתָם,TBH
Jer 11:7,כִּי הָעֵד הַעִדֹתִי בַּאֲבוֺתֵיכֶם בְּיוֺם הַעֲלוֺתִי אוֺתָם מֵאֶרֶץ מִצְרַיִם וְעַד־הַיּוֺם הַזֶּה הַשְׁכֵּם וְהָעֵד לֵאמֹר שִׁמְעוּ בְּקוֺלִי,TBH
Jer 11:8,וְלֹא שָׁמְעוּ וְלֹא־הִטּוּ אֶת־אָזְנָם וַיֵּלְכוּ אִישׁ בִּשְׁרִירוּת לִבָּם הָרָע וָאָבִיא עֲלֵיהֶם אֶת־כָּל־דִּבְרֵי הַבְּרִית־הַזֹּאת אֲשֶׁר־צִוִּיתִי לַעֲשׂוֺת וְלֹא עָשׂוּ,TBH
Jer 11:9,וַיֹּאמֶר יְהוָה אֵלָי נִמְצָא־קֶשֶׁר בְּאִישׁ יְהוּדָה וּבְיֹשְׁבֵי יְרוּשָׁלִָם,TBH
Jer 11:10,שָׁבוּ עַל־עֲוֹנֹת אֲבוֺתָם הָרִאשֹׁנִים אֲשֶׁר מֵאֲנוּ לִשְׁמוֺעַ אֶת־דְּבָרַי וְהֵמָּה הָלְכוּ אַחֲרֵי אֱלֹהִים אֲחֵרִים לְעָבְדָם הֵפֵרוּ בֵית־יִשְׂרָאֵל וּבֵית יְהוּדָה אֶת־בְּרִיתִי אֲשֶׁר כָּרַתִּי אֶת־אֲבוֺתָם,TBH
Jer 11:11,לָכֵן כֹּה אָמַר יְהוָה הִנְנִי מֵבִיא אֲלֵיהֶם רָעָה אֲשֶׁר לֹא־יוּכְלוּ לָצֵאת מִמֶּנָּה וְזָעֲקוּ אֵלַי וְלֹא אֶשְׁמַע אֲלֵיהֶם,TBH
Jer 11:12,וְהָלְכוּ עָרֵי יְהוּדָה וְיֹשְׁבֵי יְרוּשָׁלִַם וְזָעֲקוּ אֶל־הָאֱלֹהִים אֲשֶׁר הֵם מְקַטְּרִים לָהֶם וְהוֺשֵׁעַ לֹא־יוֺשִׁיעוּ לָהֶם בְּעֵת רָעָתָם,TBH
Jer 11:13,כִּי מִסְפַּר עָרֶיךָ הָיוּ אֱלֹהֶיךָ יְהוּדָה וּמִסְפַּר חֻצוֺת יְרוּשָׁלִַם שַׂמְתֶּם מִזְבְּחוֺת לַבֹּשֶׁת מִזְבְּחוֺת לְקַטֵּר לַבָּעַל,TBH
Jer 11:14,וְאַתָּה אַל־תִּתְפַּלֵּל בְּעַד־הָעָם הַזֶּה וְאַל־תִּשָּׂא בַעֲדָם רִנָּה וּתְפִלָּה כִּי אֵינֶנִּי שֹׁמֵעַ בְּעֵת קָרְאָם אֵלַי בְּעַד רָעָתָם,TBH
Jer 11:15,מֶה לִידִידִי בְּבֵיתִי עֲשׂוֺתָהּ הַמְזִמָּתָה הָרַבִּים וּבְשַׂר־קֹדֶשׁ יַעַבְרוּ מֵעָלָיִךְ כִּי רָעָתֵכִי אָז תַּעֲלֹזִי,TBH
Jer 11:16,זַיִת רַעֲנָן יְפֵה פְרִי־תֹאַר קָרָא יְהוָה שְׁמֵךְ לְקוֺל הֲמוּלָּה גְדֹלָה הִצִּית אֵשׁ עָלֶיהָ וְרָעוּ דָּלִיּוֺתָיו,TBH
Jer 11:17,וַיהוָה צְבָאוֺת הַנּוֺטֵעַ אוֺתָךְ דִּבֶּר עָלַיִךְ רָעָה בִּגְלַל רָעַת בֵּית־יִשְׂרָאֵל וּבֵית יְהוּדָה אֲשֶׁר עָשׂוּ לָהֶם לְהַכְעִסֵנִי לְקַטֵּר לַבָּעַל,TBH
Jer 11:18,וַיהוָה הוֺדִיעַנִי וָאֵדָעָה אָז הִרְאִיתַנִי מַעַלְלֵיהֶם,TBH
Jer 11:19,וַאֲנִי כְּכֶבֶשׂ אַלּוּף יוּבַל לִטְבוֺחַ וְלֹא־יָדַעְתִּי כִּי־עָלַי חָשְׁבוּ מַחֲשָׁבוֺת נַשְׁחִיתָה עֵץ בְּלַחְמוֺ וְנִכְרְתֶנּוּ מֵאֶרֶץ חַיִּים וּשְׁמוֺ לֹא־יִזָּכֵר עוֺד,TBH
Jer 11:20,וַיהוָה צְבָאוֺת שֹׁפֵט צֶדֶק בֹּחֵן כְּלָיוֺת וָלֵב אֶרְאֶה נִקְמָתְךָ מֵהֶם כִּי אֵלֶיךָ גִּלִּיתִי אֶת־רִיבִי,TBH
Jer 11:21,לָכֵן כֹּה־אָמַר יְהוָה עַל־אַנְשֵׁי עֲנָתוֺת הַמְבַקְשִׁים אֶת־נַפְשְׁךָ לֵאמֹר לֹא תִנָּבֵא בְּשֵׁם יְהוָה וְלֹא תָמוּת בְּיָדֵנוּ,TBH
Jer 11:22,לָכֵן כֹּה אָמַר יְהוָה צְבָאוֺת הִנְנִי פֹקֵד עֲלֵיהֶם הַבַּחוּרִים יָמֻתוּ בַחֶרֶב בְּנֵיהֶם וּבְנוֺתֵיהֶם יָמֻתוּ בָּרָעָב,TBH
Jer 11:23,וּשְׁאֵרִית לֹא תִהְיֶה לָהֶם כִּי־אָבִיא רָעָה אֶל־אַנְשֵׁי עֲנָתוֺת שְׁנַת פְּקֻדָּתָם,TBH
Jer 12:1,צַדִּיק אַתָּה יְהוָה כִּי אָרִיב אֵלֶיךָ אַךְ מִשְׁפָּטִים אֲדַבֵּר אוֺתָךְ מַדּוּעַ דֶּרֶךְ רְשָׁעִים צָלֵחָה שָׁלוּ כָּל־בֹּגְדֵי בָגֶד,TBH
Jer 12:2,נְטַעְתָּם גַּם־שֹׁרָשׁוּ יֵלְכוּ גַּם־עָשׂוּ פֶרִי קָרוֺב אַתָּה בְּפִיהֶם וְרָחוֺק מִכִּלְיוֺתֵיהֶם,TBH
Jer 12:3,וְאַתָּה יְהוָה יְדַעְתָּנִי תִּרְאֵנִי וּבָחַנְתָּ לִבִּי אִתָּךְ הַתִּקֵם כְּצֹאן לְטִבְחָה וְהַקְדִּשֵׁם לְיוֺם הֲרֵגָה,TBH
Jer 12:4,עַד־מָתַי תֶּאֱבַל הָאָרֶץ וְעֵשֶׂב כָּל־הַשָּׂדֶה יִיבָשׁ מֵרָעַת יֹשְׁבֵי־בָהּ סָפְתָה בְהֵמוֺת וָעוֺף כִּי אָמְרוּ לֹא יִרְאֶה אֶת־אַחֲרִיתֵנוּ,TBH
Jer 12:5,כִּי אֶת־רַגְלִים רַצְתָּה וַיַּלְאוּךָ וְאֵיךְ תְּתַחֲרֶה אֶת־הַסּוּסִים וּבְאֶרֶץ שָׁלוֺם אַתָּה בוֺטֵחַ וְאֵיךְ תַּעֲשֶׂה בִּגְאוֺן הַיַּרְדֵּן,TBH
Jer 12:6,כִּי גַם־אַחֶיךָ וּבֵית־אָבִיךָ גַּם־הֵמָּה בָּגְדוּ בָךְ גַּם־הֵמָּה קָרְאוּ אַחֲרֶיךָ מָלֵא אַל־תַּאֲמֵן בָּם כִּי־יְדַבְּרוּ אֵלֶיךָ טוֺבוֺת,TBH
Jer 12:7,עָזַבְתִּי אֶת־בֵּיתִי נָטַשְׁתִּי אֶת־נַחֲלָתִי נָתַתִּי אֶת־יְדִדוּת נַפְשִׁי בְּכַף אֹיְבֶיהָ,TBH
Jer 12:8,הָיְתָה־לִּי נַחֲלָתִי כְּאַרְיֵה בַיָּעַר נָתְנָה עָלַי בְּקוֺלָהּ עַל־כֵּן שְׂנֵאתִיהָ,TBH
Jer 12:9,הַעַיִט צָבוּעַ נַחֲלָתִי לִי הַעַיִט סָבִיב עָלֶיהָ לְכוּ אִסְפוּ כָּל־חַיַּת הַשָּׂדֶה הֵתָיוּ לְאָכְלָה,TBH
Jer 12:10,רֹעִים רַבִּים שִׁחֲתוּ כַרְמִי בֹּסְסוּ אֶת־חֶלְקָתִי נָתְנוּ אֶת־חֶלְקַת חֶמְדָּתִי לְמִדְבַּר שְׁמָמָה,TBH
Jer 12:11,שָׂמָהּ לִשְׁמָמָה אָבְלָה עָלַי שְׁמֵמָה נָשַׁמָּה כָּל־הָאָרֶץ כִּי אֵין אִישׁ שָׂם עַל־לֵב,TBH
Jer 12:12,עַל־כָּל־שְׁפָיִם בַּמִּדְבָּר בָּאוּ שֹׁדְדִים כִּי חֶרֶב לַיהוָה אֹכְלָה מִקְצֵה־אֶרֶץ וְעַד־קְצֵה הָאָרֶץ אֵין שָׁלוֺם לְכָל־בָּשָׂר,TBH
Jer 12:13,זָרְעוּ חִטִּים וְקֹצִים קָצָרוּ נֶחְלוּ לֹא יוֺעִלוּ וּבֹשׁוּ מִתְּבוּאֹתֵיכֶם מֵחֲרוֺן אַף־יְהוָה,TBH
Jer 12:14,כֹּה אָמַר יְהוָה עַל־כָּל־שְׁכֵנַי הָרָעִים הַנֹּגְעִים בַּנַּחֲלָה אֲשֶׁר־הִנְחַלְתִּי אֶת־עַמִּי אֶת־יִשְׂרָאֵל הִנְנִי נֹתְשָׁם מֵעַל אַדְמָתָם וְאֶת־בֵּית יְהוּדָה אֶתּוֺשׁ מִתּוֺכָם,TBH
Jer 12:15,וְהָיָה אַחֲרֵי נָתְשִׁי אוֺתָם אָשׁוּב וְרִחַמְתִּים וַהֲשִׁבֹתִים אִישׁ לְנַחֲלָתוֺ וְאִישׁ לְאַרְצוֺ,TBH
Jer 12:16,וְהָיָה אִם־לָמֹד יִלְמְדוּ אֶת־דַּרְכֵי עַמִּי לְהִשָּׁבֵעַ בִּשְׁמִי חַי־יְהוָה כַּאֲשֶׁר לִמְּדוּ אֶת־עַמִּי לְהִשָּׁבֵעַ בַּבָּעַל וְנִבְנוּ בְּתוֺךְ עַמִּי,TBH
Jer 12:17,וְאִם לֹא יִשְׁמָעוּ וְנָתַשְׁתִּי אֶת־הַגּוֺי הַהוּא נָתוֺשׁ וְאַבֵּד נְאֻם־יְהוָה,TBH
Jer 13:1,כֹּה־אָמַר יְהוָה אֵלַי הָלוֺךְ וְקָנִיתָ לְּךָ אֵזוֺר פִּשְׁתִּים וְשַׂמְתּוֺ עַל־מָתְנֶיךָ וּבַמַּיִם לֹא תְבִאֵהוּ,TBH
Jer 13:2,וָאֶקְנֶה אֶת־הָאֵזוֺר כִּדְבַר יְהוָה וָאָשִׂם עַל־מָתְנָי,TBH
Jer 13:3,וַיְהִי דְבַר־יְהוָה אֵלַי שֵׁנִית לֵאמֹר,TBH
Jer 13:4,קַח אֶת־הָאֵזוֺר אֲשֶׁר קָנִיתָ אֲשֶׁר עַל־מָתְנֶיךָ וְקוּם לֵךְ פְּרָתָה וְטָמְנֵהוּ שָׁם בִּנְקִיק הַסָּלַע,TBH
Jer 13:5,וָאֵלֵךְ וָאֶטְמְנֵהוּ בִּפְרָת כַּאֲשֶׁר צִוָּה יְהוָה אוֺתִי,TBH
Jer 13:6,וַיְהִי מִקֵּץ יָמִים רַבִּים וַיֹּאמֶר יְהוָה אֵלַי קוּם לֵךְ פְּרָתָה וְקַח מִשָּׁם אֶת־הָאֵזוֺר אֲשֶׁר צִוִּיתִיךָ לְטָמְנוֺ־שָׁם,TBH
Jer 13:7,וָאֵלֵךְ פְּרָתָה וָאֶחְפֹּר וָאֶקַּח אֶת־הָאֵזוֺר מִן־הַמָּקוֺם אֲשֶׁר־טְמַנְתִּיו שָׁמָּה וְהִנֵּה נִשְׁחַת הָאֵזוֺר לֹא יִצְלַח לַכֹּל,TBH
Jer 13:8,וַיְהִי דְבַר־יְהוָה אֵלַי לֵאמֹר,TBH
Jer 13:9,כֹּה אָמַר יְהוָה כָּכָה אַשְׁחִית אֶת־גְּאוֺן יְהוּדָה וְאֶת־גְּאוֺן יְרוּשָׁלִַם הָרָב,TBH
Jer 13:10,הָעָם הַזֶּה הָרָע הַמֵּאֲנִים לִשְׁמוֺעַ אֶת־דְּבָרַי הַהֹלְכִים בִּשְׁרִרוּת לִבָּם וַיֵּלְכוּ אַחֲרֵי אֱלֹהִים אֲחֵרִים לְעָבְדָם וּלְהִשְׁתַּחֲוֹת לָהֶם וִיהִי כָּאֵזוֺר הַזֶּה אֲשֶׁר לֹא־יִצְלַח לַכֹּל,TBH
Jer 13:11,כִּי כַּאֲשֶׁר יִדְבַּק הָאֵזוֺר אֶל־מָתְנֵי־אִישׁ כֵּן הִדְבַּקְתִּי אֵלַי אֶת־כָּל־בֵּית יִשְׂרָאֵל וְאֶת־כָּל־בֵּית יְהוּדָה נְאֻם־יְהוָה לִהְיוֺת לִי לְעָם וּלְשֵׁם וְלִתְהִלָּה וּלְתִפְאָרֶת וְלֹא שָׁמֵעוּ,TBH
Jer 13:12,וְאָמַרְתָּ אֲלֵיהֶם אֶת־הַדָּבָר הַזֶּה כֹּה־אָמַר יְהוָה אֱלֹהֵי יִשְׂרָאֵל כָּל־נֵבֶל יִמָּלֵא יָיִן וְאָמְרוּ אֵלֶיךָ הֲיָדֹעַ לֹא נֵדַע כִּי כָל־נֵבֶל יִמָּלֵא יָיִן,TBH
Jer 13:13,וְאָמַרְתָּ אֲלֵיהֶם כֹּה־אָמַר יְהוָה הִנְנִי מְמַלֵּא אֶת־כָּל־יֹשְׁבֵי הָאָרֶץ הַזֹּאת וְאֶת־הַמְּלָכִים הַיֹּשְׁבִים לְדָוִד עַל־כִּסְאוֺ וְאֶת־הַכֹּהֲנִים וְאֶת־הַנְּבִיאִים וְאֵת כָּל־יֹשְׁבֵי יְרוּשָׁלִָם שִׁכָּרוֺן,TBH
Jer 13:14,וְנִפַּצְתִּים אִישׁ אֶל־אָחִיו וְהָאָבוֺת וְהַבָּנִים יַחְדָּו נְאֻם־יְהוָה לֹא־אֶחְמוֺל וְלֹא־אָחוּס וְלֹא אֲרַחֵם מֵהַשְׁחִיתָם,TBH
Jer 13:15,שִׁמְעוּ וְהַאֲזִינוּ אַל־תִּגְבָּהוּ כִּי יְהוָה דִּבֵּר,TBH
Jer 13:16,תְּנוּ לַיהוָה אֱלֹהֵיכֶם כָּבוֺד בְּטֶרֶם יַחְשִׁךְ וּבְטֶרֶם יִתְנַגְּפוּ רַגְלֵיכֶם עַל־הָרֵי נָשֶׁף וְקִוִּיתֶם לְאוֺר וְשָׂמָהּ לְצַלְמָוֶת וְִית לַעֲרָפֶל,TBH
Jer 13:17,וְאִם לֹא תִשְׁמָעוּהָ בְּמִסְתָּרִים תִּבְכֶּה־נַפְשִׁי מִפְּנֵי גֵוָה וְדָמֹעַ תִּדְמַע וְתֵרַד עֵינִי דִּמְעָה כִּי נִשְׁבָּה עֵדֶר יְהוָה,TBH
Jer 13:18,אֱמֹר לַמֶּלֶךְ וְלַגְּבִירָה הַשְׁפִּילוּ שֵׁבוּ כִּי יָרַד מַרְאֲשׁוֺתֵיכֶם עֲטֶרֶת תִּפְאַרְתְּכֶם,TBH
Jer 13:19,עָרֵי הַנֶּגֶב סֻגְּרוּ וְאֵין פֹּתֵחַ הָגְלָת יְהוּדָה כֻּלָּהּ הָגְלָת שְׁלוֺמִים,TBH
Jer 13:20,אוּ עֵינֵיכֶם וּרְאוּ הַבָּאִים מִצָּפוֺן אַיֵּה הָעֵדֶר נִתַּן־לָךְ צֹאן תִּפְאַרְתֵּךְ,TBH
Jer 13:21,מַה־תֹּאמְרִי כִּי־יִפְקֹד עָלַיִךְ וְאַתְּ לִמַּדְתְּ אֹתָם עָלַיִךְ אַלֻּפִים לְרֹאשׁ הֲלוֺא חֲבָלִים יֹאחֱזוּךְ כְּמוֺ אֵשֶׁת לֵדָה,TBH
Jer 13:22,וְכִי תֹאמְרִי בִּלְבָבֵךְ מַדּוּעַ קְרָאֻנִי אֵלֶּה בְּרֹב עֲוֹנֵךְ נִגְלוּ שׁוּלַיִךְ נֶחְמְסוּ עֲקֵבָיִךְ,TBH
Jer 13:23,הֲיַהֲפֹךְ כּוּשִׁי עוֺרוֺ וְנָמֵר חֲבַרְבֻּרֹתָיו גַּם־אַתֶּם תּוּכְלוּ לְהֵיטִיב לִמֻּדֵי הָרֵעַ,TBH
Jer 13:24,וַאֲפִיצֵם כְּקַשׁ־עוֺבֵר לְרוּחַ מִדְבָּר,TBH
Jer 13:25,זֶה גוֺרָלֵךְ מְנָת־מִדַּיִךְ מֵאִתִּי נְאֻם־יְהוָה אֲשֶׁר שָׁכַחַתְּ אוֺתִי וַתִּבְטְחִי בַּשָּׁקֶר,TBH
Jer 13:26,וְגַם־אֲנִי חָשַׂפְתִּי שׁוּלַיִךְ עַל־פָּנָיִךְ וְנִרְאָה קְלוֺנֵךְ,TBH
Jer 13:27,נִאֻפַיִךְ וּמִצְהֲלוֺתַיִךְ זִמַּת זְנוּתֵךְ עַל־גְּבָעוֺת בַּשָּׂדֶה רָאִיתִי שִׁקּוּצָיִךְ אוֺי לָךְ יְרוּשָׁלִַם לֹא תִטְהֲרִי אַחֲרֵי מָתַי עֹד,TBH
Jer 14:1,אֲשֶׁר הָיָה דְבַר־יְהוָה אֶל־יִרְמְיָהוּ עַל־דִּבְרֵי הַבַּצָּרוֺת,TBH
Jer 14:2,אָבְלָה יְהוּדָה וּשְׁעָרֶיהָ אֻמְלְלוּ קָדְרוּ לָאָרֶץ וְצִוְחַת יְרוּשָׁלִַם עָלָתָה,TBH
Jer 14:3,וְאַדִּרֵיהֶם שָׁלְחוּ צְעִירֵיהֶם לַמָּיִם בָּאוּ עַל־גֵּבִים לֹא־מָצְאוּ מַיִם שָׁבוּ כְלֵיהֶם רֵיקָם בֹּשׁוּ וְהָכְלְמוּ וְחָפוּ רֹאשָׁם,TBH
Jer 14:4,בַּעֲבוּר הָאֲדָמָה חַתָּה כִּי לֹא־הָיָה גֶשֶׁם בָּאָרֶץ בֹּשׁוּ אִכָּרִים חָפוּ רֹאשָׁם,TBH
Jer 14:5,כִּי גַם־אַיֶּלֶת בַּשָּׂדֶה יָלְדָה וְעָזוֺב כִּי לֹא־הָיָה דֶּשֶׁא,TBH
Jer 14:6,וּפְרָאִים עָמְדוּ עַל־שְׁפָיִם שָׁאֲפוּ רוּחַ כַּתַּנִּים כָּלוּ עֵינֵיהֶם כִּי־אֵין עֵשֶׂב,TBH
Jer 14:7,אִם־עֲוֹנֵינוּ עָנוּ בָנוּ יְהוָה עֲשֵׂה לְמַעַן שְׁמֶךָ כִּי־רַבּוּ מְשׁוּבֹתֵינוּ לְךָ חָטָאנוּ,TBH
Jer 14:8,מִקְוֵה יִשְׂרָאֵל מוֺשִׁיעוֺ בְּעֵת צָרָה לָמָּה תִהְיֶה כְּגֵר בָּאָרֶץ וּכְאֹרֵחַ נָטָה לָלוּן,TBH
Jer 14:9,לָמָּה תִהְיֶה כְּאִישׁ נִדְהָם כְּגִבּוֺר לֹא־יוּכַל לְהוֺשִׁיעַ וְאַתָּה בְקִרְבֵּנוּ יְהוָה וְשִׁמְךָ עָלֵינוּ נִקְרָא אַל־תַּנִּחֵנוּ,TBH
Jer 14:10,כֹּה־אָמַר יְהוָה לָעָם הַזֶּה כֵּן אָהֲבוּ לָנוּעַ רַגְלֵיהֶם לֹא חָשָׂכוּ וַיהוָה לֹא רָצָם עַתָּה יִזְכֹּר עֲוֹנָם וְיִפְקֹד חַטֹּאתָם,TBH
Jer 14:11,וַיֹּאמֶר יְהוָה אֵלָי אַל־תִּתְפַּלֵּל בְּעַד־הָעָם הַזֶּה לְטוֺבָה,TBH
Jer 14:12,כִּי יָצֻמוּ אֵינֶנִּי שֹׁמֵעַ אֶל־רִנָּתָם וְכִי יַעֲלוּ עֹלָה וּמִנְחָה אֵינֶנִּי רֹצָם כִּי בַּחֶרֶב וּבָרָעָב וּבַדֶּבֶר אָנֹכִי מְכַלֶּה אוֺתָם,TBH
Jer 14:13,וָאֹמַר אֲהָהּ אֲדֹנָי יְהוִה הִנֵּה הַנְּבִאִים אֹמְרִים לָהֶם לֹא־תִרְאוּ חֶרֶב וְרָעָב לֹא־יִהְיֶה לָכֶם כִּי־שְׁלוֺם אֱמֶת אֶתֵּן לָכֶם בַּמָּקוֺם הַזֶּה,TBH
Jer 14:14,וַיֹּאמֶר יְהוָה אֵלַי שֶׁקֶר הַנְּבִאִים נִבְּאִים בִּשְׁמִי לֹא שְׁלַחְתִּים וְלֹא צִוִּיתִים וְלֹא דִבַּרְתִּי אֲלֵיהֶם חֲזוֺן שֶׁקֶר וְקֶסֶם וֶאֱלִיל וְתַרְמִית לִבָּם הֵמָּה מִתְנַבְּאִים לָכֶם,TBH
Jer 14:15,לָכֵן כֹּה־אָמַר יְהוָה עַל־הַנְּבִאִים הַנִּבְּאִים בִּשְׁמִי וַאֲנִי לֹא־שְׁלַחְתִּים וְהֵמָּה אֹמְרִים חֶרֶב וְרָעָב לֹא יִהְיֶה בָּאָרֶץ הַזֹּאת בַּחֶרֶב וּבָרָעָב יִתַּמּוּ הַנְּבִאִים הָהֵמָּה,TBH
Jer 14:16,וְהָעָם אֲשֶׁר־הֵמָּה נִבְּאִים לָהֶם יִהְיוּ מֻשְׁלָכִים בְּחֻצוֺת יְרוּשָׁלִַם מִפְּנֵי הָרָעָב וְהַחֶרֶב וְאֵין מְקַבֵּר לָהֵמָּה הֵמָּה נְשֵׁיהֶם וּבְנֵיהֶם וּבְנֹתֵיהֶם וְשָׁפַכְתִּי עֲלֵיהֶם אֶת־רָעָתָם,TBH
Jer 14:17,וְאָמַרְתָּ אֲלֵיהֶם אֶת־הַדָּבָר הַזֶּה תֵּרַדְנָה עֵינַי דִּמְעָה לַיְלָה וְיוֺמָם וְאַל־תִּדְמֶינָה כִּי שֶׁבֶר גָּדוֺל נִשְׁבְּרָה בְּתוּלַת בַּת־עַמִּי מַכָּה נַחְלָה מְאֹד,TBH
Jer 14:18,אִם־יָצָאתִי הַשָּׂדֶה וְהִנֵּה חַלְלֵי־חֶרֶב וְאִם בָּאתִי הָעִיר וְהִנֵּה תַּחֲלוּאֵי רָעָב כִּי־גַם־נָבִיא גַם־כֹּהֵן סָחֲרוּ אֶל־אֶרֶץ וְלֹא יָדָעוּ,TBH
Jer 14:19,הֲמָאֹס מָאַסְתָּ אֶת־יְהוּדָה אִם־בְּצִיּוֺן גָּעֲלָה נַפְשֶׁךָ מַדּוּעַ הִכִּיתָנוּ וְאֵין לָנוּ מַרְפֵּא קַוֵּה לְשָׁלוֺם וְאֵין טוֺב וּלְעֵת מַרְפֵּא וְהִנֵּה בְעָתָה,TBH
Jer 14:20,יָדַעְנוּ יְהוָה רִשְׁעֵנוּ עֲוֹן אֲבוֺתֵינוּ כִּי חָטָאנוּ לָךְ,TBH
Jer 14:21,אַל־תִּנְאַץ לְמַעַן שִׁמְךָ אַל־תְּנַבֵּל כִּסֵּא כְבוֺדֶךָ זְכֹר אַל־תָּפֵר בְּרִיתְךָ אִתָּנוּ,TBH
Jer 14:22,הֲיֵשׁ בְּהַבְלֵי הַגּוֺיִם מַגְשִׁמִים וְאִם־הַשָּׁמַיִם יִתְּנוּ רְבִבִים הֲלֹא אַתָּה־הוּא יְהוָה אֱלֹהֵינוּ וּנְקַוֶּה־לָּךְ כִּי־אַתָּה עָשִׂיתָ אֶת־כָּל־אֵלֶּה,TBH
Jer 15:1,וַיֹּאמֶר יְהוָה אֵלַי אִם־יַעֲמֹד מֹשֶׁה וּשְׁמוּאֵל לְפָנַי אֵין נַפְשִׁי אֶל־הָעָם הַזֶּה שַׁלַּח מֵעַל־פָּנַי וְיֵצֵאוּ,TBH
Jer 15:2,וְהָיָה כִּי־יֹאמְרוּ אֵלֶיךָ אָנָה נֵצֵא וְאָמַרְתָּ אֲלֵיהֶם כֹּה־אָמַר יְהוָה אֲשֶׁר לַמָּוֶת לַמָּוֶת וַאֲשֶׁר לַחֶרֶב לַחֶרֶב וַאֲשֶׁר לָרָעָב לָרָעָב וַאֲשֶׁר לַשְּׁבִי לַשֶּׁבִי,TBH
Jer 15:3,וּפָקַדְתִּי עֲלֵיהֶם אַרְבַּע מִשְׁפָּחוֺת נְאֻם־יְהוָה אֶת־הַחֶרֶב לַהֲרֹג וְאֶת־הַכְּלָבִים לִסְחֹב וְאֶת־עוֺף הַשָּׁמַיִם וְאֶת־בֶּהֱמַת הָאָרֶץ לֶאֱכֹל וּלְהַשְׁחִית,TBH
Jer 15:4,וּנְתַתִּים לְזַעֲוָה לְכֹל מַמְלְכוֺת הָאָרֶץ בִּגְלַל מְנַשֶּׁה בֶן־יְחִזְקִיָּהוּ מֶלֶךְ יְהוּדָה עַל אֲשֶׁר־עָשָׂה בִּירוּשָׁלִָם,TBH
Jer 15:5,כִּי מִי־יַחְמֹל עָלַיִךְ יְרוּשָׁלִַם וּמִי יָנוּד לָךְ וּמִי יָסוּר לִשְׁאֹל לְשָׁלֹם לָךְ,TBH
Jer 15:6,אַתְּ נָטַשְׁתְּ אֹתִי נְאֻם־יְהוָה אָחוֺר תֵּלֵכִי וָאַט אֶת־יָדִי עָלַיִךְ וָאַשְׁחִיתֵךְ נִלְאֵיתִי הִנָּחֵם,TBH
Jer 15:7,וָאֶזְרֵם בְּמִזְרֶה בְּשַׁעֲרֵי הָאָרֶץ שִׁכַּלְתִּי אִבַּדְתִּי אֶת־עַמִּי מִדַּרְכֵיהֶם לוֺא־שָׁבוּ,TBH
Jer 15:8,עָצְמוּ־לִי אַלְמְנוֺתָיו מֵחוֺל יַמִּים הֵבֵאתִי לָהֶם עַל־אֵם בָּחוּר שֹׁדֵד בַּצָּהֳרָיִם הִפַּלְתִּי עָלֶיהָ פִּתְאֹם עִיר וּבֶהָלוֺת,TBH
Jer 15:9,אֻמְלְלָה יֹלֶדֶת הַשִּׁבְעָה נָפְחָה נַפְשָׁהּ בָּא שִׁמְשָׁהּ בְּעֹד יוֺמָם בּוֺשָׁה וְחָפֵרָה וּשְׁאֵרִיתָם לַחֶרֶב אֶתֵּן לִפְנֵי אֹיְבֵיהֶם נְאֻם־יְהוָה,TBH
Jer 15:10,אוֺי־לִי אִמִּי כִּי יְלִדְתִּנִי אִישׁ רִיב וְאִישׁ מָדוֺן לְכָל־הָאָרֶץ לֹא־נָשִׁיתִי וְלֹא־נָשׁוּ־בִי כֻּלֹּה מְקַלְלַונִי,TBH
Jer 15:11,אָמַר יְהוָה אִם־לֹא ֵרִיתִךָ לְטוֺב אִם־לוֺא הִפְגַּעְתִּי בְךָ בְּעֵת־רָעָה וּבְעֵת צָרָה אֶת־הָאֹיֵב,TBH
Jer 15:12,הֲיָרֹעַ בַּרְזֶל בַּרְזֶל מִצָּפוֺן וּנְחֹשֶׁת,TBH
Jer 15:13,חֵילְךָ וְאוֺצְרוֺתֶיךָ לָבַז אֶתֵּן לֹא בִמְחִיר וּבְכָל־חַטֹּאותֶיךָ וּבְכָל־גְּבוּלֶיךָ,TBH
Jer 15:14,וְהַעֲבַרְתִּי אֶת־אֹיְבֶיךָ בְּאֶרֶץ לֹא יָדָעְתָּ כִּי־אֵשׁ קָדְחָה בְאַפִּי עֲלֵיכֶם תּוּקָד,TBH
Jer 15:15,אַתָּה יָדַעְתָּ יְהוָה זָכְרֵנִי וּפָקְדֵנִי וְהִנָּקֶם לִי מֵרֹדְפַי אַל־לְאֶרֶךְ אַפְּךָ תִּקָּחֵנִי דַּע שְׂאֵתִי עָלֶיךָ חֶרְפָּה,TBH
Jer 15:16,נִמְצְאוּ דְבָרֶיךָ וָאֹכְלֵם וַיְהִי דְבָרְךָ לִי לְשָׂשׂוֺן וּלְשִׂמְחַת לְבָבִי כִּי־נִקְרָא שִׁמְךָ עָלַי יְהוָה אֱלֹהֵי צְבָאוֺת,TBH
Jer 15:17,לֹא־יָשַׁבְתִּי בְסוֺד־מְשַׂחֲקִים וָאֶעְלֹז מִפְּנֵי יָדְךָ בָּדָד יָשַׁבְתִּי כִּי־זַעַם מִלֵּאתָנִי,TBH
Jer 15:18,לָמָּה הָיָה כְאֵבִי נֶצַח וּמַכָּתִי אֲנוּשָׁה מֵאֲנָה הֵרָפֵא הָיוֺ תִהְיֶה לִי כְּמוֺ אַכְזָב מַיִם לֹא נֶאֱמָנוּ,TBH
Jer 15:19,לָכֵן כֹּה־אָמַר יְהוָה אִם־תָּשׁוּב וַאֲשִׁיבְךָ לְפָנַי תַּעֲמֹד וְאִם־תּוֺצִיא יָקָר מִזּוֺלֵל כְּפִי תִהְיֶה יָשֻׁבוּ הֵמָּה אֵלֶיךָ וְאַתָּה לֹא־תָשׁוּב אֲלֵיהֶם,TBH
Jer 15:20,וּנְתַתִּיךָ לָעָם הַזֶּה לְחוֺמַת נְחֹשֶׁת בְּצוּרָה וְנִלְחֲמוּ אֵלֶיךָ וְלֹא־יוּכְלוּ לָךְ כִּי־אִתְּךָ אֲנִי לְהוֺשִׁיעֲךָ וּלְהַצִּילֶךָ נְאֻם־יְהוָה,TBH
Jer 15:21,וְהִצַּלְתִּיךָ מִיַּד רָעִים וּפְדִתִיךָ מִכַּף עָרִצִים,TBH
Jer 16:1,וַיְהִי דְבַר־יְהוָה אֵלַי לֵאמֹר,TBH
Jer 16:2,לֹא־תִקַּח לְךָ אִשָּׁה וְלֹא־יִהְיוּ לְךָ בָּנִים וּבָנוֺת בַּמָּקוֺם הַזֶּה,TBH
Jer 16:3,כִּי־כֹה אָמַר יְהוָה עַל־הַבָּנִים וְעַל־הַבָּנוֺת הַיִּלּוֺדִים בַּמָּקוֺם הַזֶּה וְעַל־אִמֹּתָם הַיֹּלְדוֺת אוֺתָם וְעַל־אֲבוֺתָם הַמּוֺלִדִים אוֺתָם בָּאָרֶץ הַזֹּאת,TBH
Jer 16:4,מְמוֺתֵי תַחֲלֻאִים יָמֻתוּ לֹא יִסָּפְדוּ וְלֹא יִקָּבֵרוּ לְדֹמֶן עַל־פְּנֵי הָאֲדָמָה יִהְיוּ וּבַחֶרֶב וּבָרָעָב יִכְלוּ וְהָיְתָה נִבְלָתָם לְמַאֲכָל לְעוֺף הַשָּׁמַיִם וּלְבֶהֱמַת הָאָרֶץ,TBH
Jer 16:5,כִּי־כֹה אָמַר יְהוָה אַל־תָּבוֺא בֵּית מַרְזֵחַ וְאַל־תֵּלֵךְ לִסְפּוֺד וְאַל־תָּנֹד לָהֶם כִּי־אָסַפְתִּי אֶת־שְׁלוֺמִי מֵאֵת הָעָם־הַזֶּה נְאֻם־יְהוָה אֶת־הַחֶסֶד וְאֶת־הָרַחֲמִים,TBH
Jer 16:6,וּמֵתוּ גְדֹלִים וּקְטַנִּים בָּאָרֶץ הַזֹּאת לֹא יִקָּבֵרוּ וְלֹא־יִסְפְּדוּ לָהֶם וְלֹא יִתְגֹּדַד וְלֹא יִקָּרֵחַ לָהֶם,TBH
Jer 16:7,וְלֹא־יִפְרְסוּ לָהֶם עַל־אֵבֶל לְנַחֲמוֺ עַל־מֵת וְלֹא־יַשְׁקוּ אוֺתָם כּוֺס תַּנְחוּמִים עַל־אָבִיו וְעַל־אִמּוֺ,TBH
Jer 16:8,וּבֵית־מִשְׁתֶּה לֹא־תָבוֺא לָשֶׁבֶת אוֺתָם לֶאֱכֹל וְלִשְׁתּוֺת,TBH
Jer 16:9,כִּי כֹה אָמַר יְהוָה צְבָאוֺת אֱלֹהֵי יִשְׂרָאֵל הִנְנִי מַשְׁבִּית מִן־הַמָּקוֺם הַזֶּה לְעֵינֵיכֶם וּבִימֵיכֶם קוֺל שָׂשׂוֺן וְקוֺל שִׂמְחָה קוֺל חָתָן וְקוֺל כַּלָּה,TBH
Jer 16:10,וְהָיָה כִּי תַגִּיד לָעָם הַזֶּה אֵת כָּל־הַדְּבָרִים הָאֵלֶּה וְאָמְרוּ אֵלֶיךָ עַל־מֶה דִבֶּר יְהוָה עָלֵינוּ אֵת כָּל־הָרָעָה הַגְּדוֺלָה הַזֹּאת וּמֶה עֲוֹנֵנוּ וּמֶה חַטָּאתֵנוּ אֲשֶׁר חָטָאנוּ לַיהוָה אֱלֹהֵינוּ,TBH
Jer 16:11,וְאָמַרְתָּ אֲלֵיהֶם עַל אֲשֶׁר־עָזְבוּ אֲבוֺתֵיכֶם אוֺתִי נְאֻם־יְהוָה וַיֵּלְכוּ אַחֲרֵי אֱלֹהִים אֲחֵרִים וַיַּעַבְדוּם וַיִּשְׁתַּחֲווּ לָהֶם וְאֹתִי עָזָבוּ וְאֶת־תּוֺרָתִי לֹא שָׁמָרוּ,TBH
Jer 16:12,וְאַתֶּם הֲרֵעֹתֶם לַעֲשׂוֺת מֵאֲבוֺתֵיכֶם וְהִנְּכֶם הֹלְכִים אִישׁ אַחֲרֵי שְׁרִרוּת לִבּוֺ־הָרָע לְבִלְתִּי שְׁמֹעַ אֵלָי,TBH
Jer 16:13,וְהֵטַלְתִּי אֶתְכֶם מֵעַל הָאָרֶץ הַזֹּאת עַל־הָאָרֶץ אֲשֶׁר לֹא יְדַעְתֶּם אַתֶּם וַאֲבוֺתֵיכֶם וַעֲבַדְתֶּם־שָׁם אֶת־אֱלֹהִים אֲחֵרִים יוֺמָם וָלַיְלָה אֲשֶׁר לֹא־אֶתֵּן לָכֶם חֲנִינָה,TBH
Jer 16:14,לָכֵן הִנֵּה־יָמִים בָּאִים נְאֻם־יְהוָה וְלֹא־יֵאָמֵר עוֺד חַי־יְהוָה אֲשֶׁר הֶעֱלָה אֶת־בְּנֵי יִשְׂרָאֵל מֵאֶרֶץ מִצְרָיִם,TBH
Jer 16:15,כִּי אִם־חַי־יְהוָה אֲשֶׁר הֶעֱלָה אֶת־בְּנֵי יִשְׂרָאֵל מֵאֶרֶץ צָפוֺן וּמִכֹּל הָאֲרָצוֺת אֲשֶׁר הִדִּיחָם שָׁמָּה וַהֲשִׁבֹתִים עַל־אַדְמָתָם אֲשֶׁר נָתַתִּי לַאֲבוֺתָם,TBH
Jer 16:16,הִנְנִי שֹׁלֵחַ לְדַיָּגִים רַבִּים נְאֻם־יְהוָה וְדִיגוּם וְאַחֲרֵי־כֵן אֶשְׁלַח לְרַבִּים צַיָּדִים וְצָדוּם מֵעַל כָּל־הַר וּמֵעַל כָּל־גִּבְעָה וּמִנְּקִיקֵי הַסְּלָעִים,TBH
Jer 16:17,כִּי עֵינַי עַל־כָּל־דַּרְכֵיהֶם לֹא נִסְתְּרוּ מִלְּפָנָי וְלֹא־נִצְפַּן עֲוֹנָם מִנֶּגֶד עֵינָי,TBH
Jer 16:18,וְשִׁלַּמְתִּי רִאשׁוֺנָה מִשְׁנֵה עֲוֹנָם וְחַטָּאתָם עַל חַלְּלָם אֶת־אַרְצִי בְּנִבְלַת שִׁקּוּצֵיהֶם וְתוֺעֲבוֺתֵיהֶם מָלְאוּ אֶת־נַחֲלָתִי,TBH
Jer 16:19,יְהוָה עֻזִּי וּמָעֻזִּי וּמְנוּסִי בְּיוֺם צָרָה אֵלֶיךָ גּוֺיִם יָבֹאוּ מֵאַפְסֵי־אָרֶץ וְיֹאמְרוּ אַךְ־שֶׁקֶר נָחֲלוּ אֲבוֺתֵינוּ הֶבֶל וְאֵין־בָּם מוֺעִיל,TBH
Jer 16:20,הֲיַעֲשֶׂה־לּוֺ אָדָם אֱלֹהִים וְהֵמָּה לֹא אֱלֹהִים,TBH
Jer 16:21,לָכֵן הִנְנִי מוֺדִיעָם בַּפַּעַם הַזֹּאת אוֺדִיעֵם אֶת־יָדִי וְאֶת־גְּבוּרָתִי וְיָדְעוּ כִּי־שְׁמִי יְהוָה,TBH
Jer 17:1,חַטַּאת יְהוּדָה כְּתוּבָה בְּעֵט בַּרְזֶל בְּצִפֹּרֶן שָׁמִיר חֲרוּשָׁה עַל־לוּחַ לִבָּם וּלְקַרְנוֺת מִזְבְּחוֺתֵיכֶם,TBH
Jer 17:2,כִּזְכֹּר בְּנֵיהֶם מִזְבְּחוֺתָם וַאֲשֵׁרֵיהֶם עַל־עֵץ רַעֲנָן עַל גְּבָעוֺת הַגְּבֹהוֺת,TBH
Jer 17:3,הֲרָרִי בַּשָּׂדֶה חֵילְךָ כָל־אוֺצְרוֺתֶיךָ לָבַז אֶתֵּן בָּמֹתֶיךָ בְּחַטָּאת בְּכָל־גְּבוּלֶיךָ,TBH
Jer 17:4,וְשָׁמַטְתָּה וּבְךָ מִנַּחֲלָתְךָ אֲשֶׁר נָתַתִּי לָךְ וְהַעֲבַדְתִּיךָ אֶת־אֹיְבֶיךָ בָּאָרֶץ אֲשֶׁר לֹא־יָדָעְתָּ כִּי־אֵשׁ קְדַחְתֶּם בְּאַפִּי עַד־עוֺלָם תּוּקָד,TBH
Jer 17:5,כֹּה אָמַר יְהוָה אָרוּר הַגֶּבֶר אֲשֶׁר יִבְטַח בָּאָדָם וְשָׂם בָּשָׂר זְרֹעוֺ וּמִן־יְהוָה יָסוּר לִבּוֺ,TBH
Jer 17:6,וְהָיָה כְּעַרְעָר בָּעֲרָבָה וְלֹא יִרְאֶה כִּי־יָבוֺא טוֺב וְשָׁכַן חֲרֵרִים בַּמִּדְבָּר אֶרֶץ מְלֵחָה וְלֹא תֵשֵׁב,TBH
Jer 17:7,בָּרוּךְ הַגֶּבֶר אֲשֶׁר יִבְטַח בַּיהוָה וְהָיָה יְהוָה מִבְטַחוֺ,TBH
Jer 17:8,וְהָיָה כְּעֵץ שָׁתוּל עַל־מַיִם וְעַל־יוּבַל יְשַׁלַּח שָׁרָשָׁיו וְלֹא יִרְאֶה כִּי־יָבֹא חֹם וְהָיָה עָלֵהוּ רַעֲנָן וּבִשְׁנַת בַּצֹּרֶת לֹא יִדְאָג וְלֹא יָמִישׁ מֵעֲשׂוֺת פֶּרִי,TBH
Jer 17:9,עָקֹב הַלֵּב מִכֹּל וְאָנֻשׁ הוּא מִי יֵדָעֶנּוּ,TBH
Jer 17:10,אֲנִי יְהוָה חֹקֵר לֵב בֹּחֵן כְּלָיוֺת וְלָתֵת לְאִישׁ כִּדְרָכָיו כִּפְרִי מַעֲלָלָיו,TBH
Jer 17:11,קֹרֵא דָגַר וְלֹא יָלָד עֹשֶׂה עֹשֶׁר וְלֹא בְמִשְׁפָּט בַּחֲצִי יָמָיו יַעַזְבֶנּוּ וּבְאַחֲרִיתוֺ יִהְיֶה נָבָל,TBH
Jer 17:12,כִּסֵּא כָבוֺד מָרוֺם מֵרִאשׁוֺן מְקוֺם מִקְדָּשֵׁנוּ,TBH
Jer 17:13,מִקְוֵה יִשְׂרָאֵל יְהוָה כָּל־עֹזְבֶיךָ יֵבֹשׁוּ וְסוּרַי בָּאָרֶץ יִכָּתֵבוּ כִּי עָזְבוּ מְקוֺר מַיִם־חַיִּים אֶת־יְהוָה,TBH
Jer 17:14,רְפָאֵנִי יְהוָה וְאֵרָפֵא הוֺשִׁיעֵנִי וְאִוָּשֵׁעָה כִּי תְהִלָּתִי אָתָּה,TBH
Jer 17:15,הִנֵּה־הֵמָּה אֹמְרִים אֵלָי אַיֵּה דְבַר־יְהוָה יָבוֺא נָא,TBH
Jer 17:16,וַאֲנִי לֹא־אַצְתִּי מֵרֹעֶה אַחֲרֶיךָ וְיוֺם אָנוּשׁ לֹא הִתְאַוֵּיתִי אַתָּה יָדָעְתָּ מוֺצָא שְׂפָתַי נֹכַח פָּנֶיךָ הָיָה,TBH
Jer 17:17,אַל־תִּהְיֵה־לִי לִמְחִתָּה מַחֲסִי־אַתָּה בְּיוֺם רָעָה,TBH
Jer 17:18,יֵבֹשׁוּ רֹדְפַי וְאַל־אֵבֹשָׁה אָנִי יֵחַתּוּ הֵמָּה וְאַל־אֵחַתָּה אָנִי הָבִיא עֲלֵיהֶם יוֺם רָעָה וּמִשְׁנֶה שִׁבָּרוֺן שָׁבְרֵם,TBH
Jer 17:19,כֹּה־אָמַר יְהוָה אֵלַי הָלֹךְ וְעָמַדְתָּ בְּשַׁעַר בְּנֵי־הָעָם אֲשֶׁר יָבֹאוּ בוֺ מַלְכֵי יְהוּדָה וַאֲשֶׁר יֵצְאוּ בוֺ וּבְכֹל שַׁעֲרֵי יְרוּשָׁלִָם,TBH
Jer 17:20,וְאָמַרְתָּ אֲלֵיהֶם שִׁמְעוּ דְבַר־יְהוָה מַלְכֵי יְהוּדָה וְכָל־יְהוּדָה וְכֹל יֹשְׁבֵי יְרוּשָׁלִָם הַבָּאִים בַּשְּׁעָרִים הָאֵלֶּה,TBH
Jer 17:21,כֹּה אָמַר יְהוָה הִשָּׁמְרוּ בְּנַפְשׁוֺתֵיכֶם וְאַל־תִּשְׂאוּ מַשָּׂא בְּיוֺם הַשַּׁבָּת וַהֲבֵאתֶם בְּשַׁעֲרֵי יְרוּשָׁלִָם,TBH
Jer 17:22,וְלֹא־תוֺצִיאוּ מַשָּׂא מִבָּתֵּיכֶם בְּיוֺם הַשַּׁבָּת וְכָל־מְלָאכָה לֹא תַעֲשׂוּ וְקִדַּשְׁתֶּם אֶת־יוֺם הַשַּׁבָּת כַּאֲשֶׁר צִוִּיתִי אֶת־אֲבוֺתֵיכֶם,TBH
Jer 17:23,וְלֹא שָׁמְעוּ וְלֹא הִטּוּ אֶת־אָזְנָם וַיַּקְשׁוּ אֶת־עָרְפָּם לְבִלְתִּי ְמוֺעַ וּלְבִלְתִּי קַחַת מוּסָר,TBH
Jer 17:24,וְהָיָה אִם־שָׁמֹעַ תִּשְׁמְעוּן אֵלַי נְאֻם־יְהוָה לְבִלְתִּי הָבִיא מַשָּׂא בְּשַׁעֲרֵי הָעִיר הַזֹּאת בְּיוֺם הַשַּׁבָּת וּלְקַדֵּשׁ אֶת־יוֺם הַשַּׁבָּת לְבִלְתִּי עֲשׂוֺת־בּוֺ כָּל־מְלָאכָה,TBH
Jer 17:25,וּבָאוּ בְשַׁעֲרֵי הָעִיר הַזֹּאת מְלָכִים וְשָׂרִים יֹשְׁבִים עַל־כִּסֵּא דָוִד רֹכְבִים בָּרֶכֶב וּבַסּוּסִים הֵמָּה וְשָׂרֵיהֶם אִישׁ יְהוּדָה וְיֹשְׁבֵי יְרוּשָׁלִָם וְיָשְׁבָה הָעִיר־הַזֹּאת לְעוֺלָם,TBH
Jer 17:26,וּבָאוּ מֵעָרֵי־יְהוּדָה וּמִסְּבִיבוֺת יְרוּשָׁלִַם וּמֵאֶרֶץ בִּנְיָמִן וּמִן־הַשְּׁפֵלָה וּמִן־הָהָר וּמִן־הַנֶּגֶב מְבִאִים עוֺלָה וְזֶבַח וּמִנְחָה וּלְבוֺנָה וּמְבִאֵי תוֺדָה בֵּית יְהוָה,TBH
Jer 17:27,וְאִם־לֹא תִשְׁמְעוּ אֵלַי לְקַדֵּשׁ אֶת־יוֺם הַשַּׁבָּת וּלְבִלְתִּי שְׂאֵת מַשָּׂא וּבֹא בְּשַׁעֲרֵי יְרוּשָׁלִַם בְּיוֺם הַשַּׁבָּת וְהִצַּתִּי אֵשׁ בִּשְׁעָרֶיהָ וְאָכְלָה אַרְמְנוֺת יְרוּשָׁלִַם וְלֹא תִכְבֶּה,TBH
Jer 18:1,הַדָּבָר אֲשֶׁר הָיָה אֶל־יִרְמְיָהוּ מֵאֵת יְהוָה לֵאמֹר,TBH
Jer 18:2,קוּם וְיָרַדְתָּ בֵּית הַיּוֺצֵר וְשָׁמָּה אַשְׁמִיעֲךָ אֶת־דְּבָרָי,TBH
Jer 18:3,וָאֵרֵד בֵּית הַיּוֺצֵר וְהִנֵּה־הוּא עֹשֶׂה מְלָאכָה עַל־הָאָבְנָיִם,TBH
Jer 18:4,וְנִשְׁחַת הַכְּלִי אֲשֶׁר הוּא עֹשֶׂה בַּחֹמֶר בְּיַד הַיּוֺצֵר וְשָׁב וַיַּעֲשֵׂהוּ כְּלִי אַחֵר כַּאֲשֶׁר יָשַׁר בְּעֵינֵי הַיּוֺצֵר לַעֲשׂוֺת,TBH
Jer 18:5,וַיְהִי דְבַר־יְהוָה אֵלַי לֵאמוֺר,TBH
Jer 18:6,הֲכַיּוֺצֵר הַזֶּה לֹא־אוּכַל לַעֲשׂוֺת לָכֶם בֵּית יִשְׂרָאֵל נְאֻם־יְהוָה הִנֵּה כַחֹמֶר בְּיַד הַיּוֺצֵר כֵּן־אַתֶּם בְּיָדִי בֵּית יִשְׂרָאֵל,TBH
Jer 18:7,רֶגַע אֲדַבֵּר עַל־גּוֺי וְעַל־מַמְלָכָה לִנְתוֺשׁ וְלִנְתוֺץ וּלְהַאֲבִיד,TBH
Jer 18:8,וְשָׁב הַגּוֺי הַהוּא מֵרָעָתוֺ אֲשֶׁר דִּבַּרְתִּי עָלָיו וְנִחַמְתִּי עַל־הָרָעָה אֲשֶׁר חָשַׁבְתִּי לַעֲשׂוֺת לוֺ,TBH
Jer 18:9,וְרֶגַע אֲדַבֵּר עַל־גּוֺי וְעַל־מַמְלָכָה לִבְנֹת וְלִנְטֹעַ,TBH
Jer 18:10,וְעָשָׂה הָרַע בְּעֵינַי לְבִלְתִּי שְׁמֹעַ בְּקוֺלִי וְנִחַמְתִּי עַל־הַטּוֺבָה אֲשֶׁר אָמַרְתִּי לְהֵיטִיב אוֺתוֺ,TBH
Jer 18:11,וְעַתָּה אֱמָר־נָא אֶל־אִישׁ־יְהוּדָה וְעַל־יוֺשְׁבֵי יְרוּשָׁלִַם לֵאמֹר כֹּה אָמַר יְהוָה הִנֵּה אָנֹכִי יוֺצֵר עֲלֵיכֶם רָעָה וְחֹשֵׁב עֲלֵיכֶם מַחֲשָׁבָה שׁוּבוּ נָא אִישׁ מִדַּרְכּוֺ הָרָעָה וְהֵיטִיבוּ דַרְכֵיכֶם וּמַעַלְלֵיכֶם,TBH
Jer 18:12,וְאָמְרוּ נוֺאָשׁ כִּי־אַחֲרֵי מַחְשְׁבוֺתֵינוּ נֵלֵךְ וְאִישׁ שְׁרִרוּת לִבּוֺ־הָרָע נַעֲשֶׂה,TBH
Jer 18:13,לָכֵן כֹּה אָמַר יְהוָה שַׁאֲלוּ־נָא בַּגּוֺיִם מִי שָׁמַע כָּאֵלֶּה שַׁעֲרֻרִת עָשְׂתָה מְאֹד בְּתוּלַת יִשְׂרָאֵל,TBH
Jer 18:14,הֲיַעֲזֹב מִצּוּר שָׂדַי שֶׁלֶג לְבָנוֺן אִם־יִנָּתְשׁוּ מַיִם זָרִים קָרִים נוֺזְלִים,TBH
Jer 18:15,כִּי־שְׁכֵחֻנִי עַמִּי לַשָּׁוְא יְקַטֵּרוּ וַיַּכְשִׁלוּם בְּדַרְכֵיהֶם שְׁבִילֵי עוֺלָם לָלֶכֶת נְתִיבוֺת דֶּרֶךְ לֹא סְלוּלָה,TBH
Jer 18:16,לָשׂוּם אַרְצָם לְשַׁמָּה ְרִיקֹת עוֺלָם כֹּל עוֺבֵר עָלֶיהָ יִשֹּׁם וְיָנִיד בְּרֹאשׁוֺ,TBH
Jer 18:17,כְּרוּחַ־קָדִים אֲפִיצֵם לִפְנֵי אוֺיֵב עֹרֶף וְלֹא־פָנִים אֶרְאֵם בְּיוֺם אֵידָם,TBH
Jer 18:18,וַיֹּאמְרוּ לְכוּ וְנַחְשְׁבָה עַל־יִרְמְיָהוּ מַחֲשָׁבוֺת כִּי לֹא־תֹאבַד תּוֺרָה מִכֹּהֵן וְעֵצָה מֵחָכָם וְדָבָר מִנָּבִיא לְכוּ וְנַכֵּהוּ בַלָּשׁוֺן וְאַל־נַקְשִׁיבָה אֶל־כָּל־דְּבָרָיו,TBH
Jer 18:19,הַקְשִׁיבָה יְהוָה אֵלָי וּשְׁמַע לְקוֺל יְרִיבָי,TBH
Jer 18:20,הַיְשֻׁלַּם תַּחַת־טוֺבָה רָעָה כִּי־כָרוּ שׁוּחָה לְנַפְשִׁי זְכֹר עָמְדִי לְפָנֶיךָ לְדַבֵּר עֲלֵיהֶם טוֺבָה לְהָשִׁיב אֶת־חֲמָתְךָ מֵהֶם,TBH
Jer 18:21,לָכֵן תֵּן אֶת־בְּנֵיהֶם לָרָעָב וְהַגִּרֵם עַל־יְדֵי־חֶרֶב וְתִהְיֶנָה נְשֵׁיהֶם שַׁכֻּלוֺת וְאַלְמָנוֺת וְאַנְשֵׁיהֶם יִהְיוּ הֲרֻגֵי מָוֶת בַּחוּרֵיהֶם מֻכֵּי־חֶרֶב בַּמִּלְחָמָה,TBH
Jer 18:22,תִּשָּׁמַע זְעָקָה מִבָּתֵּיהֶם כִּי־תָבִיא עֲלֵיהֶם גְּדוּד פִּתְאֹם כִּי־כָרוּ וּחָה לְלָכְדֵנִי וּפַחִים טָמְנוּ לְרַגְלָי,TBH
Jer 18:23,וְאַתָּה יְהוָה יָדַעְתָּ אֶת־כָּל־עֲצָתָם עָלַי לַמָּוֶת אַל־תְּכַפֵּר עַל־עֲוֹנָם וְחַטָּאתָם מִלְּפָנֶיךָ אַל־תֶּמְחִי וְיִהְיוּ מֻכְשָׁלִים לְפָנֶיךָ בְּעֵת אַפְּךָ עֲשֵׂה בָהֶם,TBH
Jer 19:1,כֹּה אָמַר יְהוָה הָלוֺךְ וְקָנִיתָ בַקְבֻּק יוֺצֵר חָרֶשׂ וּמִזִּקְנֵי הָעָם וּמִזִּקְנֵי הַכֹּהֲנִים,TBH
Jer 19:2,וְיָצָאתָ אֶל־גֵּיא בֶן־הִנֹּם אֲשֶׁר פֶּתַח שַׁעַר הַחַרְסִית וְקָרָאתָ שָּׁם אֶת־הַדְּבָרִים אֲשֶׁר־אֲדַבֵּר אֵלֶיךָ,TBH
Jer 19:3,וְאָמַרְתָּ שִׁמְעוּ דְבַר־יְהוָה מַלְכֵי יְהוּדָה וְיֹשְׁבֵי יְרוּשָׁלִָם כֹּה־אָמַר יְהוָה צְבָאוֺת אֱלֹהֵי יִשְׂרָאֵל הִנְנִי מֵבִיא רָעָה עַל־הַמָּקוֺם הַזֶּה אֲשֶׁר כָּל־שֹׁמְעָהּ תִּצַּלְנָה אָזְנָיו,TBH
Jer 19:4,יַעַן אֲשֶׁר עֲזָבֻנִי וַיְנַכְּרוּ אֶת־הַמָּקוֺם הַזֶּה וַיְקַטְּרוּ־בוֺ לֵאלֹהִים אֲחֵרִים אֲשֶׁר לֹא־יְדָעוּם הֵמָּה וַאֲבוֺתֵיהֶם וּמַלְכֵי יְהוּדָה וּמָלְאוּ אֶת־הַמָּקוֺם הַזֶּה דַּם נְקִיִּם,TBH
Jer 19:5,וּבָנוּ אֶת־בָּמוֺת הַבַּעַל לִשְׂרֹף אֶת־בְּנֵיהֶם בָּאֵשׁ עֹלוֺת לַבָּעַל אֲשֶׁר לֹא־צִוִּיתִי וְלֹא דִבַּרְתִּי וְלֹא עָלְתָה עַל־לִבִּי,TBH
Jer 19:6,לָכֵן הִנֵּה־יָמִים בָּאִים נְאֻם־יְהוָה וְלֹא־יִקָּרֵא לַמָּקוֺם הַזֶּה עוֺד הַתֹּפֶת וְגֵיא בֶן־הִנֹּם כִּי אִם־גֵּיא הַהֲרֵגָה,TBH
Jer 19:7,וּבַקֹּתִי אֶת־עֲצַת יְהוּדָה וִירוּשָׁלִַם בַּמָּקוֺם הַזֶּה וְהִפַּלְתִּים בַּחֶרֶב לִפְנֵי אֹיְבֵיהֶם וּבְיַד מְבַקְשֵׁי נַפְשָׁם וְנָתַתִּי אֶת־נִבְלָתָם לְמַאֲכָל לְעוֺף הַשָּׁמַיִם וּלְבֶהֱמַת הָאָרֶץ,TBH
Jer 19:8,וְשַׂמְתִּי אֶת־הָעִיר הַזֹּאת לְשַׁמָּה וְלִשְׁרֵקָה כֹּל עֹבֵר עָלֶיהָ יִשֹּׁם וְיִשְׁרֹק עַל־כָּל־מַכֹּתֶהָ,TBH
Jer 19:9,וְהַאֲכַלְתִּים אֶת־בְּשַׂר בְּנֵיהֶם וְאֵת בְּשַׂר בְּנֹתֵיהֶם וְאִישׁ בְּשַׂר־רֵעֵהוּ יֹאכֵלוּ בְּמָצוֺר וּבְמָצוֺק אֲשֶׁר יָצִיקוּ לָהֶם אֹיְבֵיהֶם וּמְבַקְשֵׁי נַפְשָׁם,TBH
Jer 19:10,וְשָׁבַרְתָּ הַבַּקְבֻּק לְעֵינֵי הָאֲנָשִׁים הַהֹלְכִים אוֺתָךְ,TBH
Jer 19:11,וְאָמַרְתָּ אֲלֵיהֶם כֹּה־אָמַר יְהוָה צְבָאוֺת כָּכָה אֶשְׁבֹּר אֶת־הָעָם הַזֶּה וְאֶת־הָעִיר הַזֹּאת כַּאֲשֶׁר יִשְׁבֹּר אֶת־כְּלִי הַיּוֺצֵר אֲשֶׁר לֹא־יוּכַל לְהֵרָפֵה עוֺד וּבְתֹפֶת יִקְבְּרוּ מֵאֵין מָקוֺם לִקְבּוֺר,TBH
Jer 19:12,כֵּן־אֶעֱשֶׂה לַמָּקוֺם הַזֶּה נְאֻם־יְהוָה וּלְיוֺשְׁבָיו וְלָתֵת אֶת־הָעִיר הַזֹּאת כְּתֹפֶת,TBH
Jer 19:13,וְהָיוּ בָּתֵּי יְרוּשָׁלִַם וּבָתֵּי מַלְכֵי יְהוּדָה כִּמְקוֺם הַתֹּפֶת הַטְּמֵאִים לְכֹל הַבָּתִּים אֲשֶׁר קִטְּרוּ עַל־גַּגֹּתֵיהֶם לְכֹל צְבָא הַשָּׁמַיִם וְהַסֵּךְ נְסָכִים לֵאלֹהִים אֲחֵרִים,TBH
Jer 19:14,וַיָּבֹא יִרְמְיָהוּ מֵהַתֹּפֶת אֲשֶׁר שְׁלָחוֺ יְהוָה שָׁם לְהִנָּבֵא וַיַּעֲמֹד בַּחֲצַר בֵּית־יְהוָה וַיֹּאמֶר אֶל־כָּל־הָעָם,TBH
Jer 19:15,כֹּה־אָמַר יְהוָה צְבָאוֺת אֱלֹהֵי יִשְׂרָאֵל הִנְנִי מֵבִיא אֶל־הָעִיר הַזֹּאת וְעַל־כָּל־עָרֶיהָ אֵת כָּל־הָרָעָה אֲשֶׁר דִּבַּרְתִּי עָלֶיהָ כִּי הִקְשׁוּ אֶת־עָרְפָּם לְבִלְתִּי שְׁמוֺעַ אֶת־דְּבָרָי,TBH
Jer 20:1,וַיִּשְׁמַע פַּשְׁחוּר בֶּן־אִמֵּר הַכֹּהֵן וְהוּא־פָקִיד נָגִיד בְּבֵית יְהוָה אֶת־יִרְמְיָהוּ נִבָּא אֶת־הַדְּבָרִים הָאֵלֶּה,TBH
Jer 20:2,וַיַּכֶּה פַשְׁחוּר אֵת יִרְמְיָהוּ הַנָּבִיא וַיִּתֵּן אֹתוֺ עַל־הַמַּהְפֶּכֶת אֲשֶׁר בְּשַׁעַר בִּנְיָמִן הָעֶלְיוֺן אֲשֶׁר בְּבֵית יְהוָה,TBH
Jer 20:3,וַיְהִי מִמָּחֳרָת וַיֹּצֵא פַשְׁחוּר אֶת־יִרְמְיָהוּ מִן־הַמַּהְפָּכֶת וַיֹּאמֶר אֵלָיו יִרְמְיָהוּ לֹא פַשְׁחוּר קָרָא יְהוָה שְׁמֶךָ כִּי אִם־מָגוֺר מִסָּבִיב,TBH
Jer 20:4,כִּי כֹה אָמַר יְהוָה הִנְנִי נֹתֶנְךָ לְמָגוֺר לְךָ וּלְכָל־אֹהֲבֶיךָ וְנָפְלוּ בְּחֶרֶב אֹיְבֵיהֶם וְעֵינֶיךָ רֹאוֺת וְאֶת־כָּל־יְהוּדָה אֶתֵּן בְּיַד מֶלֶךְ־בָּבֶל וְהִגְלָם בָּבֶלָה וְהִכָּם בֶּחָרֶב,TBH
Jer 20:5,וְנָתַתִּי אֶת־כָּל־חֹסֶן הָעִיר הַזֹּאת וְאֶת־כָּל־יְגִיעָהּ וְאֶת־כָּל־יְקָרָהּ וְאֵת כָּל־אוֺצְרוֺת מַלְכֵי יְהוּדָה אֶתֵּן בְּיַד אֹיְבֵיהֶם וּבְזָזוּם וּלְקָחוּם וֶהֱבִיאוּם בָּבֶלָה,TBH
Jer 20:6,וְאַתָּה פַשְׁחוּר וְכֹל יֹשְׁבֵי בֵיתֶךָ תֵּלְכוּ בַּשֶּׁבִי וּבָבֶל תָּבוֺא וְשָׁם תָּמוּת וְשָׁם תִּקָּבֵר אַתָּה וְכָל־אֹהֲבֶיךָ אֲשֶׁר־נִבֵּאתָ לָהֶם בַּשָּׁקֶר,TBH
Jer 20:7,פִּתִּיתַנִי יְהוָה וָאֶפָּת חֲזַקְתַּנִי וַתּוּכָל הָיִיתִי לִשְׂחוֺק כָּל־הַיּוֺם כֻּלֹּה לֹעֵג לִי,TBH
Jer 20:8,כִּי־מִדֵּי אֲדַבֵּר אֶזְעָק חָמָס וָשֹׁד אֶקְרָא כִּי־הָיָה דְבַר־יְהוָה לִי לְחֶרְפָּה וּלְקֶלֶס כָּל־הַיּוֺם,TBH
Jer 20:9,וְאָמַרְתִּי לֹא־אֶזְכְּרֶנּוּ וְלֹא־אֲדַבֵּר עוֺד בִּשְׁמוֺ וְהָיָה בְלִבִּי כְּאֵשׁ בֹּעֶרֶת עָצֻר בְּעַצְמֹתָי וְנִלְאֵיתִי כַּלְכֵל וְלֹא אוּכָל,TBH
Jer 20:10,כִּי שָׁמַעְתִּי דִּבַּת רַבִּים מָגוֺר מִסָּבִיב הַגִּידוּ וְנַגִּידֶנּוּ כֹּל אֱנוֺשׁ שְׁלוֺמִי שֹׁמְרֵי צַלְעִי אוּלַי יְפֻתֶּה וְנוּכְלָה לוֺ וְנִקְחָה נִקְמָתֵנוּ מִמֶּנּוּ,TBH
Jer 20:11,וַיהוָה אוֺתִי כְּגִבּוֺר עָרִיץ עַל־כֵּן רֹדְפַי יִכָּשְׁלוּ וְלֹא יֻכָלוּ בֹּשׁוּ מְאֹד כִּי־לֹא הִשְׂכִּילוּ כְּלִמַּת עוֺלָם לֹא תִשָּׁכֵחַ,TBH
Jer 20:12,וַיהוָה צְבָאוֺת בֹּחֵן צַדִּיק רֹאֶה כְלָיוֺת וָלֵב אֶרְאֶה נִקְמָתְךָ מֵהֶם כִּי אֵלֶיךָ גִּלִּיתִי אֶת־רִיבִי,TBH
Jer 20:13,שִׁירוּ לַיהוָה הַלְלוּ אֶת־יְהוָה כִּי הִצִּיל אֶת־נֶפֶשׁ אֶבְיוֺן מִיַּד מְרֵעִים,TBH
Jer 20:14,אָרוּר הַיּוֺם אֲשֶׁר יֻלַּדְתִּי בּוֺ יוֺם אֲשֶׁר־יְלָדַתְנִי אִמִּי אַל־יְהִי בָרוּךְ,TBH
Jer 20:15,אָרוּר הָאִישׁ אֲשֶׁר בִּשַּׂר אֶת־אָבִי לֵאמֹר יֻלַּד־לְךָ בֵּן זָכָר שַׂמֵּחַ שִׂמֳּחָהוּ,TBH
Jer 20:16,וְהָיָה הָאִישׁ הַהוּא כֶּעָרִים אֲשֶׁר־הָפַךְ יְהוָה וְלֹא נִחָם וְשָׁמַע זְעָקָה בַּבֹּקֶר וּתְרוּעָה בְּעֵת צָהֳרָיִם,TBH
Jer 20:17,אֲשֶׁר לֹא־מוֺתְתַנִי מֵרָחֶם וַתְּהִי־לִי אִמִּי קִבְרִי וְרַחְמָה הֲרַת עוֺלָם,TBH
Jer 20:18,לָמָּה זֶּה מֵרֶחֶם יָצָאתִי לִרְאוֺת עָמָל וְיָגוֺן וַיִּכְלוּ בְּבֹשֶׁת יָמָי,TBH
Jer 21:1,הַדָּבָר אֲשֶׁר־הָיָה אֶל־יִרְמְיָהוּ מֵאֵת יְהוָה בִּשְׁלֹחַ אֵלָיו הַמֶּלֶךְ צִדְקִיָּהוּ אֶת־פַּשְׁחוּר בֶּן־מַלְכִּיָּה וְאֶת־צְפַנְיָה בֶן־מַעֲשֵׂיָה הַכֹּהֵן לֵאמֹר,TBH
Jer 21:2,דְּרָשׁ־נָא בַעֲדֵנוּ אֶת־יְהוָה כִּי נְבוּכַדְרֶאצַּר מֶלֶךְ־בָּבֶל נִלְחָם עָלֵינוּ אוּלַי יַעֲשֶׂה יְהוָה אוֺתָנוּ כְּכָל־נִפְלְאֹתָיו וְיַעֲלֶה מֵעָלֵינוּ,TBH
Jer 21:3,וַיֹּאמֶר יִרְמְיָהוּ אֲלֵיהֶם כֹּה תֹאמְרֻן אֶל־צִדְקִיָּהוּ,TBH
Jer 21:4,כֹּה־אָמַר יְהוָה אֱלֹהֵי יִשְׂרָאֵל הִנְנִי מֵסֵב אֶת־כְּלֵי הַמִּלְחָמָה אֲשֶׁר בְּיֶדְכֶם אֲשֶׁר אַתֶּם נִלְחָמִים בָּם אֶת־מֶלֶךְ בָּבֶל וְאֶת־הַכַּשְׂדִּים הַצָּרִים עֲלֵיכֶם מִחוּץ לַחוֺמָה וְאָסַפְתִּי אוֺתָם אֶל־תּוֺךְ הָעִיר הַזֹּאת,TBH
Jer 21:5,וְנִלְחַמְתִּי אֲנִי אִתְּכֶם בְּיָד נְטוּיָה וּבִזְרוֺעַ חֲזָקָה וּבְאַף וּבְחֵמָה וּבְקֶצֶף גָּדוֺל,TBH
Jer 21:6,וְהִכֵּיתִי אֶת־יוֺשְׁבֵי הָעִיר הַזֹּאת וְאֶת־הָאָדָם וְאֶת־הַבְּהֵמָה בְּדֶבֶר גָּדוֺל יָמֻתוּ,TBH
Jer 21:7,וְאַחֲרֵי־כֵן נְאֻם־יְהוָה אֶתֵּן אֶת־צִדְקִיָּהוּ מֶלֶךְ־יְהוּדָה וְאֶת־עֲבָדָיו וְאֶת־הָעָם וְאֶת־הַנִּשְׁאָרִים בָּעִיר הַזֹּאת מִן־הַדֶּבֶר מִן־הַחֶרֶב וּמִן־הָרָעָב בְּיַד נְבוּכַדְרֶאצַּר מֶלֶךְ־בָּבֶל וּבְיַד אֹיְבֵיהֶם וּבְיַד מְבַקְשֵׁי נַפְשָׁם וְהִכָּם לְפִי־חֶרֶב לֹא־יָחוּס עֲלֵיהֶם וְלֹא יַחְמֹל וְלֹא יְרַחֵם,TBH
Jer 21:8,וְאֶל־הָעָם הַזֶּה תֹּאמַר כֹּה אָמַר יְהוָה הִנְנִי נֹתֵן לִפְנֵיכֶם אֶת־דֶּרֶךְ הַחַיִּים וְאֶת־דֶּרֶךְ הַמָּוֶת,TBH
Jer 21:9,הַיֹּשֵׁב בָּעִיר הַזֹּאת יָמוּת בַּחֶרֶב וּבָרָעָב וּבַדָּבֶר וְהַיּוֺצֵא וְנָפַל עַל־הַכַּשְׂדִּים הַצָּרִים עֲלֵיכֶם וְחָיָה וְהָיְתָה־לּוֺ נַפְשׁוֺ לְשָׁלָל,TBH
Jer 21:10,כִּי שַׂמְתִּי פָנַי בָּעִיר הַזֹּאת לְרָעָה וְלֹא לְטוֺבָה נְאֻם־יְהוָה בְּיַד־מֶלֶךְ בָּבֶל תִּנָּתֵן וּשְׂרָפָהּ בָּאֵשׁ,TBH
Jer 21:11,וּלְבֵית מֶלֶךְ יְהוּדָה שִׁמְעוּ דְּבַר־יְהוָה,TBH
Jer 21:12,בֵּית דָּוִד כֹּה אָמַר יְהוָה דִּינוּ לַבֹּקֶר מִשְׁפָּט וְהַצִּילוּ גָזוּל מִיַּד עוֺשֵׁק פֶּן־תֵּצֵא כָאֵשׁ חֲמָתִי וּבָעֲרָה וְאֵין מְכַבֶּה מִפְּנֵי רֹעַ מַעַלְלֵיכֶם,TBH
Jer 21:13,הִנְנִי אֵלַיִךְ יֹשֶׁבֶת הָעֵמֶק צוּר הַמִּישֹׁר נְאֻם־יְהוָה הָאֹמְרִים מִי־יֵחַת עָלֵינוּ וּמִי יָבוֺא בִּמְעוֺנוֺתֵינוּ,TBH
Jer 21:14,וּפָקַדְתִּי עֲלֵיכֶם כִּפְרִי מַעַלְלֵיכֶם נְאֻם־יְהוָה וְהִצַּתִּי אֵשׁ בְּיַעְרָהּ וְאָכְלָה כָּל־סְבִיבֶיהָ,TBH
Jer 22:1,כֹּה אָמַר יְהוָה רֵד בֵּית־מֶלֶךְ יְהוּדָה וְדִבַּרְתָּ שָׁם אֶת־הַדָּבָר הַזֶּה,TBH
Jer 22:2,וְאָמַרְתָּ שְׁמַע דְּבַר־יְהוָה מֶלֶךְ יְהוּדָה הַיֹּשֵׁב עַל־כִּסֵּא דָוִד אַתָּה וַעֲבָדֶיךָ וְעַמְּךָ הַבָּאִים בַּשְּׁעָרִים הָאֵלֶּה,TBH
Jer 22:3,כֹּה אָמַר יְהוָה עֲשׂוּ מִשְׁפָּט וּצְדָקָה וְהַצִּילוּ גָזוּל מִיַּד עָשׁוֺק וְגֵר יָתוֺם וְאַלְמָנָה אַל־תֹּנוּ אַל־תַּחְמֹסוּ וְדָם נָקִי אַל־תִּשְׁפְּכוּ בַּמָּקוֺם הַזֶּה,TBH
Jer 22:4,כִּי אִם־עָשׂוֺ תַּעֲשׂוּ אֶת־הַדָּבָר הַזֶּה וּבָאוּ בְשַׁעֲרֵי הַבַּיִת הַזֶּה מְלָכִים יֹשְׁבִים לְדָוִד עַל־כִּסְאוֺ רֹכְבִים בָּרֶכֶב וּבַסּוּסִים הוּא וַעֲבָדָיו וְעַמּוֺ,TBH
Jer 22:5,וְאִם לֹא תִשְׁמְעוּ אֶת־הַדְּבָרִים הָאֵלֶּה בִּי נִשְׁבַּעְתִּי נְאֻם־יְהוָה כִּי־לְחָרְבָּה יִהְיֶה הַבַּיִת הַזֶּה,TBH
Jer 22:6,כִּי־כֹה אָמַר יְהוָה עַל־בֵּית מֶלֶךְ יְהוּדָה גִּלְעָד אַתָּה לִי רֹאשׁ הַלְּבָנוֺן אִם־לֹא אֲשִׁיתְךָ מִדְבָּר עָרִים לֹא נוָֺבוּ,TBH
Jer 22:7,וְקִדַּשְׁתִּי עָלֶיךָ מַשְׁחִתִים אִישׁ וְכֵלָיו וְכָרְתוּ מִבְחַר אֲרָזֶיךָ וְהִפִּילוּ עַל־הָאֵשׁ,TBH
Jer 22:8,וְעָבְרוּ גּוֺיִם רַבִּים עַל הָעִיר הַזֹּאת וְאָמְרוּ אִישׁ אֶל־רֵעֵהוּ עַל־מֶה עָשָׂה יְהוָה כָּכָה לָעִיר הַגְּדוֺלָה הַזֹּאת,TBH
Jer 22:9,וְאָמְרוּ עַל אֲשֶׁר עָזְבוּ אֶת־בְּרִית יְהוָה אֱלֹהֵיהֶם וַיִּשְׁתַּחֲווּ לֵאלֹהִים אֲחֵרִים וַיַּעַבְדוּם,TBH
Jer 22:10,אַל־תִּבְכּוּ לְמֵת וְאַל־תָּנֻדוּ לוֺ בְּכוּ בָכוֺ לַהֹלֵךְ כִּי לֹא יָשׁוּב עוֺד וְרָאָה אֶת־אֶרֶץ מוֺלַדְתּוֺ,TBH
Jer 22:11,כִּי כֹה אָמַר־יְהוָה אֶל־שַׁלֻּם בֶּן־יֹאשִׁיָּהוּ מֶלֶךְ יְהוּדָה הַמֹּלֵךְ תַּחַת יֹאשִׁיָּהוּ אָבִיו אֲשֶׁר יָצָא מִן־הַמָּקוֺם הַזֶּה לֹא־יָשׁוּב שָׁם עוֺד,TBH
Jer 22:12,כִּי בִּמְקוֺם אֲשֶׁר־הִגְלוּ אֹתוֺ שָׁם יָמוּת וְאֶת־הָאָרֶץ הַזֹּאת לֹא־יִרְאֶה עוֺד,TBH
Jer 22:13,הוֺי בֹּנֶה בֵיתוֺ בְּלֹא־צֶדֶק וַעֲלִיּוֺתָיו בְּלֹא מִשְׁפָּט בְּרֵעֵהוּ יַעֲבֹד חִנָּם וּפֹעֲלוֺ לֹא יִתֶּן־לוֺ,TBH
Jer 22:14,הָאֹמֵר אֶבְנֶה־לִּי בֵּית מִדּוֺת וַעֲלִיּוֺת מְרֻוָּחִים וְקָרַע לוֺ חַלּוֺנָי וְסָפוּן בָּאָרֶז וּמָשׁוֺחַ בַּשָּׁשַׁר,TBH
Jer 22:15,הֲתִמְלֹךְ כִּי אַתָּה מְתַחֲרֶה בָאָרֶז אָבִיךָ הֲלוֺא אָכַל וְשָׁתָה וְעָשָׂה מִשְׁפָּט וּצְדָקָה אָז טוֺב לוֺ,TBH
Jer 22:16,דָּן דִּין־עָנִי וְאֶבְיוֺן אָז טוֺב הֲלוֺא־הִיא הַדַּעַת אֹתִי נְאֻם־יְהוָה,TBH
Jer 22:17,כִּי אֵין עֵינֶיךָ וְלִבְּךָ כִּי אִם־עַל־בִּצְעֶךָ וְעַל דַּם־הַנָּקִי לִשְׁפּוֺךְ וְעַל־הָעֹשֶׁק וְעַל־הַמְּרוּצָה לַעֲשׂוֺת,TBH
Jer 22:18,לָכֵן כֹּה־אָמַר יְהוָה אֶל־יְהוֺיָקִים בֶּן־יֹאשִׁיָּהוּ מֶלֶךְ יְהוּדָה לֹא־יִסְפְּדוּ לוֺ הוֺי אָחִי וְהוֺי אָחוֺת לֹא־יִסְפְּדוּ לוֺ הוֺי אָדוֺן וְהוֺי הֹדוֺ,TBH
Jer 22:19,קְבוּרַת חֲמוֺר יִקָּבֵר סָחוֺב וְהַשְׁלֵךְ מֵהָלְאָה לְשַׁעֲרֵי יְרוּשָׁלִָם,TBH
Jer 22:20,עֲלִי הַלְּבָנוֺן וּצְעָקִי וּבַבָּשָׁן תְּנִי קוֺלֵךְ וְצַעֲקִי מֵעֲבָרִים כִּי נִשְׁבְּרוּ כָּל־מְאַהֲבָיִךְ,TBH
Jer 22:21,דִּבַּרְתִּי אֵלַיִךְ בְּשַׁלְוֹתַיִךְ אָמַרְתְּ לֹא אֶשְׁמָע זֶה דַרְכֵּךְ מִנְּעוּרַיִךְ כִּי לֹא־שָׁמַעַתְּ בְּקוֺלִי,TBH
Jer 22:22,כָּל־רֹעַיִךְ תִּרְעֶה־רוּחַ וּמְאַהֲבַיִךְ בַּשְּׁבִי יֵלֵכוּ כִּי אָז תֵּבֹשִׁי וְנִכְלַמְתְּ מִכֹּל רָעָתֵךְ,TBH
Jer 22:23,יַֹבְתְּ בַּלְּבָנוֺן מְקֻנַּנְתְּ בָּאֲרָזִים מַה־נֵּחַנְתְּ בְּבֹא־לָךְ חֲבָלִים חִיל כַּיֹּלֵדָה,TBH
Jer 22:24,חַי־אָנִי נְאֻם־יְהוָה כִּי אִם־יִהְיֶה כָּנְיָהוּ בֶן־יְהוֺיָקִים מֶלֶךְ יְהוּדָה חוֺתָם עַל־יַד יְמִינִי כִּי מִשָּׁם אֶתְּקֶנְךָּ,TBH
Jer 22:25,וּנְתַתִּיךָ בְּיַד מְבַקְשֵׁי נַפְשֶׁךָ וּבְיַד אֲשֶׁר־אַתָּה יָגוֺר מִפְּנֵיהֶם וּבְיַד נְבוּכַדְרֶאצַּר מֶלֶךְ־בָּבֶל וּבְיַד הַכַּשְׂדִּים,TBH
Jer 22:26,וְהֵטַלְתִּי אֹתְךָ וְאֶת־אִמְּךָ אֲשֶׁר יְלָדַתְךָ עַל הָאָרֶץ אַחֶרֶת אֲשֶׁר לֹא־יֻלַּדְתֶּם שָׁם וְשָׁם תָּמוּתוּ,TBH
Jer 22:27,וְעַל־הָאָרֶץ אֲשֶׁר־הֵם מְנַשְּׂאִים אֶת־נַפְשָׁם לָשׁוּב שָׁם שָׁמָּה לֹא יָשׁוּבוּ,TBH
Jer 22:28,הַעֶצֶב נִבְזֶה נָפוּץ הָאִישׁ הַזֶּה כָּנְיָהוּ אִם־כְּלִי אֵין חֵפֶץ בּוֺ מַדּוּעַ הוּטֲלוּ הוּא וְזַרְעוֺ וְהֻשְׁלְכוּ עַל־הָאָרֶץ אֲשֶׁר לֹא־יָדָעוּ,TBH
Jer 22:29,אֶרֶץ אֶרֶץ אָרֶץ שִׁמְעִי דְּבַר־יְהוָה,TBH
Jer 22:30,כֹּה אָמַר יְהוָה כִּתְבוּ אֶת־הָאִישׁ הַזֶּה עֲרִירִי גֶּבֶר לֹא־יִצְלַח בְּיָמָיו כִּי לֹא יִצְלַח מִזַּרְעוֺ אִישׁ יֹשֵׁב עַל־כִּסֵּא דָוִד וּמֹשֵׁל עוֺד בִּיהוּדָה,TBH
Jer 23:1,הוֺי רֹעִים מְאַבְּדִים וּמְפִצִים אֶת־צֹאן מַרְעִיתִי נְאֻם־יְהוָה,TBH
Jer 23:2,לָכֵן כֹּה־אָמַר יְהוָה אֱלֹהֵי יִשְׂרָאֵל עַל־הָרֹעִים הָרֹעִים אֶת־עַמִּי אַתֶּם הֲפִצֹתֶם אֶת־צֹאנִי וַתַּדִּחוּם וְלֹא פְקַדְתֶּם אֹתָם הִנְנִי פֹקֵד עֲלֵיכֶם אֶת־רֹעַ מַעַלְלֵיכֶם נְאֻם־יְהוָה,TBH
Jer 23:3,וַאֲנִי אֲקַבֵּץ אֶת־שְׁאֵרִית צֹאנִי מִכֹּל הָאֲרָצוֺת אֲשֶׁר־הִדַּחְתִּי אֹתָם שָׁם וַהֲשִׁבֹתִי אֶתְהֶן עַל־נְוֵהֶן וּפָרוּ וְרָבוּ,TBH
Jer 23:4,וַהֲקִמֹתִי עֲלֵיהֶם רֹעִים וְרָעוּם וְלֹא־יִירְאוּ עוֺד וְלֹא־יֵחַתּוּ וְלֹא יִפָּקֵדוּ נְאֻם־יְהוָה,TBH
Jer 23:5,הִנֵּה יָמִים בָּאִים נְאֻם־יְהוָה וַהֲקִמֹתִי לְדָוִד צֶמַח צַדִּיק וּמָלַךְ מֶלֶךְ וְהִשְׂכִּיל וְעָשָׂה מִשְׁפָּט וּצְדָקָה בָּאָרֶץ,TBH
Jer 23:6,בְּיָמָיו תִּוָּשַׁע יְהוּדָה וְיִשְׂרָאֵל יִשְׁכֹּן לָבֶטַח וְזֶה־שְּׁמוֺ אֲשֶׁר־יִקְרְאוֺ יְהוָה צִדְקֵנוּ,TBH
Jer 23:7,לָכֵן הִנֵּה־יָמִים בָּאִים נְאֻם־יְהוָה וְלֹא־יֹאמְרוּ עוֺד חַי־יְהוָה אֲשֶׁר הֶעֱלָה אֶת־בְּנֵי יִשְׂרָאֵל מֵאֶרֶץ מִצְרָיִם,TBH
Jer 23:8,כִּי אִם־חַי־יְהוָה אֲשֶׁר הֶעֱלָה וַאֲשֶׁר הֵבִיא אֶת־זֶרַע בֵּית יִשְׂרָאֵל מֵאֶרֶץ צָפוֺנָה וּמִכֹּל הָאֲרָצוֺת אֲשֶׁר הִדַּחְתִּים שָׁם וְיָשְׁבוּ עַל־אַדְמָתָם,TBH
Jer 23:9,לַנְּבִאִים נִשְׁבַּר לִבִּי בְקִרְבִּי רָחֲפוּ כָּל־עַצְמוֺתַי הָיִיתִי כְּאִישׁ שִׁכּוֺר וּכְגֶבֶר עֲבָרוֺ יָיִן מִפְּנֵי יְהוָה וּמִפְּנֵי דִּבְרֵי קָדְשׁוֺ,TBH
Jer 23:10,כִּי מְנָאֲפִים מָלְאָה הָאָרֶץ כִּי־מִפְּנֵי אָלָה אָבְלָה הָאָרֶץ יָבְשׁוּ נְאוֺת מִדְבָּר וַתְּהִי מְרוּצָתָם רָעָה וּגְבוּרָתָם לֹא־כֵן,TBH
Jer 23:11,כִּי־גַם־נָבִיא גַם־כֹּהֵן חָנֵפוּ גַּם־בְּבֵיתִי מָצָאתִי רָעָתָם נְאֻם־יְהוָה,TBH
Jer 23:12,לָכֵן יִהְיֶה דַרְכָּם לָהֶם כַּחֲלַקְלַקּוֺת בָּאֲפֵלָה יִדַּחוּ וְנָפְלוּ בָהּ כִּי־אָבִיא עֲלֵיהֶם רָעָה שְׁנַת פְּקֻדָּתָם נְאֻם־יְהוָה,TBH
Jer 23:13,וּבִנְבִיאֵי שֹׁמְרוֺן רָאִיתִי תִפְלָה הִנַּבְּאוּ בַבַּעַל וַיַּתְעוּ אֶת־עַמִּי אֶת־יִשְׂרָאֵל,TBH
Jer 23:14,וּבִנְבִאֵי יְרוּשָׁלִַם רָאִיתִי שַׁעֲרוּרָה נָאוֺף וְהָלֹךְ בַּשֶּׁקֶר וְחִזְּקוּ יְדֵי מְרֵעִים לְבִלְתִּי־שָׁבוּ אִישׁ מֵרָעָתוֺ הָיוּ־לִי כֻלָּם כִּסְדֹם וְיֹשְׁבֶיהָ כַּעֲמֹרָה,TBH
Jer 23:15,לָכֵן כֹּה־אָמַר יְהוָה צְבָאוֺת עַל־הַנְּבִאִים הִנְנִי מַאֲכִיל אוֺתָם לַעֲנָה וְהִשְׁקִתִים מֵי־רֹאשׁ כִּי מֵאֵת נְבִיאֵי יְרוּשָׁלִַם יָצְאָה חֲנֻפָּה לְכָל־הָאָרֶץ,TBH
Jer 23:16,כֹּה־אָמַר יְהוָה צְבָאוֺת אַל־תִּשְׁמְעוּ עַל־דִּבְרֵי הַנְּבִאִים הַנִּבְּאִים לָכֶם מַהְבִּלִים הֵמָּה אֶתְכֶם חֲזוֺן לִבָּם יְדַבֵּרוּ לֹא מִפִּי יְהוָה,TBH
Jer 23:17,אֹמְרִים אָמוֺר לִמְנַאֲצַי דִּבֶּר יְהוָה שָׁלוֺם יִהְיֶה לָכֶם וְכֹל הֹלֵךְ בִּשְׁרִרוּת לִבּוֺ אָמְרוּ לֹא־תָבוֺא עֲלֵיכֶם רָעָה,TBH
Jer 23:18,כִּי מִי עָמַד בְּסוֺד יְהוָה וְיֵרֶא וְיִשְׁמַע אֶת־דְּבָרוֺ מִי־הִקְשִׁיב דְּבָרוֺ וַיִּשְׁמָע,TBH
Jer 23:19,הִנֵּה סַעֲרַת יְהוָה חֵמָה יָצְאָה וְסַעַר מִתְחוֺלֵל עַל רֹאשׁ רְשָׁעִים יָחוּל,TBH
Jer 23:20,לֹא יָשׁוּב אַף־יְהוָה עַד־עֲשֹׂתוֺ וְעַד־הֲקִימוֺ מְזִמּוֺת לִבּוֺ בְּאַחֲרִית הַיָּמִים תִּתְבּוֺנְנוּ בָהּ בִּינָה,TBH
Jer 23:21,לֹא־שָׁלַחְתִּי אֶת־הַנְּבִאִים וְהֵם רָצוּ לֹא־דִבַּרְתִּי אֲלֵיהֶם וְהֵם נִבָּאוּ,TBH
Jer 23:22,וְאִם־עָמְדוּ בְּסוֺדִי וְיַשְׁמִעוּ דְבָרַי אֶת־עַמִּי וִישִׁבוּם מִדַּרְכָּם הָרָע וּמֵרֹעַ מַעַלְלֵיהֶם,TBH
Jer 23:23,הַאֱלֹהֵי מִקָּרֹב אָנִי נְאֻם־יְהוָה וְלֹא אֱלֹהֵי מֵרָחֹק,TBH
Jer 23:24,אִם־יִסָּתֵר אִישׁ בַּמִּסְתָּרִים וַאֲנִי לֹא־אֶרְאֶנּוּ נְאֻם־יְהוָה הֲלוֺא אֶת־הַשָּׁמַיִם וְאֶת־הָאָרֶץ אֲנִי מָלֵא נְאֻם־יְהוָה,TBH
Jer 23:25,שָׁמַעְתִּי אֵת אֲשֶׁר־אָמְרוּ הַנְּבִאִים הַנִּבְּאִים בִּשְׁמִי שֶׁקֶר לֵאמֹר חָלַמְתִּי חָלָמְתִּי,TBH
Jer 23:26,עַד־מָתַי הֲיֵשׁ בְּלֵב הַנְּבִאִים נִבְּאֵי הַשָּׁקֶר וּנְבִיאֵי תַּרְמִת לִבָּם,TBH
Jer 23:27,הַחֹשְׁבִים לְהַשְׁכִּיחַ אֶת־עַמִּי שְׁמִי בַּחֲלוֺמֹתָם אֲשֶׁר יְסַפְּרוּ אִישׁ לְרֵעֵהוּ כַּאֲשֶׁר שָׁכְחוּ אֲבוֺתָם אֶת־שְׁמִי בַּבָּעַל,TBH
Jer 23:28,הַנָּבִיא אֲשֶׁר־אִתּוֺ חֲלוֺם יְסַפֵּר חֲלוֺם וַאֲשֶׁר דְּבָרִי אִתּוֺ יְדַבֵּר דְּבָרִי אֱמֶת מַה־לַתֶּבֶן אֶת־הַבָּר נְאֻם־יְהוָה,TBH
Jer 23:29,הֲלוֺא כֹה דְבָרִי כָּאֵשׁ נְאֻם־יְהוָה וּכְפַטִּישׁ יְפֹצֵץ סָלַע,TBH
Jer 23:30,לָכֵן הִנְנִי עַל־הַנְּבִאִים נְאֻם־יְהוָה מְגַנְּבֵי דְבָרַי אִישׁ מֵאֵת רֵעֵהוּ,TBH
Jer 23:31,הִנְנִי עַל־הַנְּבִיאִם נְאֻם־יְהוָה הַלֹּקְחִים לְשׁוֺנָם וַיִּנְאֲמוּ נְאֻם,TBH
Jer 23:32,הִנְנִי עַל־נִבְּאֵי חֲלֹמוֺת שֶׁקֶר נְאֻם־יְהוָה וַיְסַפְּרוּם וַיַּתְעוּ אֶת־עַמִּי בְּשִׁקְרֵיהֶם וּבְפַחֲזוּתָם וְאָנֹכִי לֹא־שְׁלַחְתִּים וְלֹא צִוִּיתִים וְהוֺעֵיל לֹא־יוֺעִילוּ לָעָם־הַזֶּה נְאֻם־יְהוָה,TBH
Jer 23:33,וְכִי־יִשְׁאָלְךָ הָעָם הַזֶּה אוֺ־הַנָּבִיא אוֺ־כֹהֵן לֵאמֹר מַה־מַשָּׂא יְהוָה וְאָמַרְתָּ אֲלֵיהֶם אֶת־מַה־מַשָּׂא וְנָטַשְׁתִּי אֶתְכֶם נְאֻם־יְהוָה,TBH
Jer 23:34,וְהַנָּבִיא וְהַכֹּהֵן וְהָעָם אֲשֶׁר יֹאמַר מַשָּׂא יְהוָה וּפָקַדְתִּי עַל־הָאִישׁ הַהוּא וְעַל־בֵּיתוֺ,TBH
Jer 23:35,כֹּה תֹאמְרוּ אִישׁ עַל־רֵעֵהוּ וְאִישׁ אֶל־אָחִיו מֶה־עָנָה יְהוָה וּמַה־דִּבֶּר יְהוָה,TBH
Jer 23:36,וּמַשָּׂא יְהוָה לֹא תִזְכְּרוּ־עוֺד כִּי הַמַּשָּׂא יִהְיֶה לְאִישׁ דְּבָרוֺ וַהֲפַכְתֶּם אֶת־דִּבְרֵי אֱלֹהִים חַיִּים יְהוָה צְבָאוֺת אֱלֹהֵינוּ,TBH
Jer 23:37,כֹּה תֹאמַר אֶל־הַנָּבִיא מֶה־עָנָךְ יְהוָה וּמַה־דִּבֶּר יְהוָה,TBH
Jer 23:38,וְאִם־מַשָּׂא יְהוָה תֹּאמֵרוּ לָכֵן כֹּה אָמַר יְהוָה יַעַן אֲמָרְכֶם אֶת־הַדָּבָר הַזֶּה מַשָּׂא יְהוָה וָאֶשְׁלַח אֲלֵיכֶם לֵאמֹר לֹא תֹאמְרוּ מַשָּׂא יְהוָה,TBH
Jer 23:39,לָכֵן הִנְנִי וְנָשִׁיתִי אֶתְכֶם נָשֹׁא וְנָטַשְׁתִּי אֶתְכֶם וְאֶת־הָעִיר אֲשֶׁר נָתַתִּי לָכֶם וְלַאֲבוֺתֵיכֶם מֵעַל פָּנָי,TBH
Jer 23:40,וְנָתַתִּי עֲלֵיכֶם חֶרְפַּת עוֺלָם וּכְלִמּוּת עוֺלָם אֲשֶׁר לֹא תִשָּׁכֵחַ,TBH
Jer 24:1,הִרְאַנִי יְהוָה וְהִנֵּה שְׁנֵי דּוּדָאֵי תְאֵנִים מוּעָדִים לִפְנֵי הֵיכַל יְהוָה אַחֲרֵי הַגְלוֺת נְבוּכַדְרֶאצַּר מֶלֶךְ־בָּבֶל אֶת־יְכָנְיָהוּ בֶן־יְהוֺיָקִים מֶלֶךְ־יְהוּדָה וְאֶת־שָׂרֵי יְהוּדָה וְאֶת־הֶחָרָשׁ וְאֶת־הַמַּסְגֵּר מִירוּשָׁלִַם וַיְבִאֵם בָּבֶל,TBH
Jer 24:2,הַדּוּד אֶחָד תְּאֵנִים טֹבוֺת מְאֹד כִּתְאֵנֵי הַבַּכֻּרוֺת וְהַדּוּד אֶחָד תְּאֵנִים רָעוֺת מְאֹד אֲשֶׁר לֹא־תֵאָכַלְנָה מֵרֹעַ,TBH
Jer 24:3,וַיֹּאמֶר יְהוָה אֵלַי מָה־אַתָּה רֹאֶה יִרְמְיָהוּ וָאֹמַר תְּאֵנִים הַתְּאֵנִים הַטֹּבוֺת טֹבוֺת מְאֹד וְהָרָעוֺת רָעוֺת מְאֹד אֲשֶׁר לֹא־תֵאָכַלְנָה מֵרֹעַ,TBH
Jer 24:4,וַיְהִי דְבַר־יְהוָה אֵלַי לֵאמֹר,TBH
Jer 24:5,כֹּה־אָמַר יְהוָה אֱלֹהֵי יִשְׂרָאֵל כַּתְּאֵנִים הַטֹּבוֺת הָאֵלֶּה כֵּן־אַכִּיר אֶת־גָּלוּת יְהוּדָה אֲשֶׁר שִׁלַּחְתִּי מִן־הַמָּקוֺם הַזֶּה אֶרֶץ כַּשְׂדִּים לְטוֺבָה,TBH
Jer 24:6,וְשַׂמְתִּי עֵינִי עֲלֵיהֶם לְטוֺבָה וַהֲשִׁבֹתִים עַל־הָאָרֶץ הַזֹּאת וּבְנִיתִים וְלֹא אֶהֱרֹס וּנְטַעְתִּים וְלֹא אֶתּוֺשׁ,TBH
Jer 24:7,וְנָתַתִּי לָהֶם לֵב לָדַעַת אֹתִי כִּי אֲנִי יְהוָה וְהָיוּ־לִי לְעָם וְאָנֹכִי אֶהְיֶה לָהֶם לֵאלֹהִים כִּי־יָשֻׁבוּ אֵלַי בְּכָל־לִבָּם,TBH
Jer 24:8,וְכַתְּאֵנִים הָרָעוֺת אֲשֶׁר לֹא־תֵאָכַלְנָה מֵרֹעַ כִּי־כֹה אָמַר יְהוָה כֵּן אֶתֵּן אֶת־צִדְקִיָּהוּ מֶלֶךְ־יְהוּדָה וְאֶת־שָׂרָיו וְאֵת שְׁאֵרִית יְרוּשָׁלִַם הַנִּשְׁאָרִים בָּאָרֶץ הַזֹּאת וְהַיֹּשְׁבִים בְּאֶרֶץ מִצְרָיִם,TBH
Jer 24:9,וּנְתַתִּים לְזַעֲוָה לְרָעָה לְכֹל מַמְלְכוֺת הָאָרֶץ לְחֶרְפָּה וּלְמָשָׁל לִשְׁנִינָה וְלִקְלָלָה בְּכָל־הַמְּקֹמוֺת אֲשֶׁר־אַדִּיחֵם שָׁם,TBH
Jer 24:10,וְשִׁלַּחְתִּי בָם אֶת־הַחֶרֶב אֶת־הָרָעָב וְאֶת־הַדָּבֶר עַד־תֻּמָּם מֵעַל הָאֲדָמָה אֲשֶׁר־נָתַתִּי לָהֶם וְלַאֲבוֺתֵיהֶם,TBH
Jer 25:1,הַדָּבָר אֲשֶׁר־הָיָה עַל־יִרְמְיָהוּ עַל־כָּל־עַם יְהוּדָה בַּשָּׁנָה הָרְבִעִית לִיהוֺיָקִים בֶּן־יֹאשִׁיָּהוּ מֶלֶךְ יְהוּדָה הִיא הַשָּׁנָה הָרִאשֹׁנִית לִנְבוּכַדְרֶאצַּר מֶלֶךְ בָּבֶל,TBH
Jer 25:2,אֲשֶׁר דִּבֶּר יִרְמְיָהוּ הַנָּבִיא עַל־כָּל־עַם יְהוּדָה וְאֶל כָּל־יֹשְׁבֵי יְרוּשָׁלִַם לֵאמֹר,TBH
Jer 25:3,מִן־שְׁלֹשׁ עֶשְׂרֵה שָׁנָה לְיֹאשִׁיָּהוּ בֶן־אָמוֺן מֶלֶךְ יְהוּדָה וְעַד הַיּוֺם הַזֶּה זֶה שָׁלֹשׁ וְעֶשְׂרִים שָׁנָה הָיָה דְבַר־יְהוָה אֵלָי וָאֲדַבֵּר אֲלֵיכֶם אַשְׁכֵּים וְדַבֵּר וְלֹא שְׁמַעְתֶּם,TBH
Jer 25:4,וְשָׁלַח יְהוָה אֲלֵיכֶם אֶת־כָּל־עֲבָדָיו הַנְּבִאִים הַשְׁכֵּם וְשָׁלֹחַ וְלֹא שְׁמַעְתֶּם וְלֹא־הִטִּיתֶם אֶת־אָזְנְכֶם לִשְׁמֹעַ,TBH
Jer 25:5,לֵאמֹר שׁוּבוּ־נָא אִישׁ מִדַּרְכּוֺ הָרָעָה וּמֵרֹעַ מַעַלְלֵיכֶם וּשְׁבוּ עַל־הָאֲדָמָה אֲשֶׁר נָתַן יְהוָה לָכֶם וְלַאֲבוֺתֵיכֶם לְמִן־עוֺלָם וְעַד־עוֺלָם,TBH
Jer 25:6,וְאַל־תֵּלְכוּ אַחֲרֵי אֱלֹהִים אֲחֵרִים לְעָבְדָם וּלְהִשְׁתַּחֲוֹת לָהֶם וְלֹא־תַכְעִיסוּ אוֺתִי בְּמַעֲשֵׂה יְדֵיכֶם וְלֹא אָרַע לָכֶם,TBH
Jer 25:7,וְלֹא־שְׁמַעְתֶּם אֵלַי נְאֻם־יְהוָה לְמַעַן הַכְעִיסֵנִי בְּמַעֲשֵׂה יְדֵיכֶם לְרַע לָכֶם,TBH
Jer 25:8,לָכֵן כֹּה אָמַר יְהוָה צְבָאוֺת יַעַן אֲשֶׁר לֹא־שְׁמַעְתֶּם אֶת־דְּבָרָי,TBH
Jer 25:9,הִנְנִי שֹׁלֵחַ וְלָקַחְתִּי אֶת־כָּל־מִשְׁפְּחוֺת צָפוֺן נְאֻם־יְהוָה וְאֶל־נְבוּכַדְרֶאצַּר מֶלֶךְ־בָּבֶל עַבְדִּי וַהֲבִאֹתִים עַל־הָאָרֶץ הַזֹּאת וְעַל־יֹשְׁבֶיהָ וְעַל כָּל־הַגּוֺיִם הָאֵלֶּה סָבִיב וְהַחֲרַמְתִּים וְשַׂמְתִּים לְשַׁמָּה וְלִשְׁרֵקָה וּלְחָרְבוֺת עוֺלָם,TBH
Jer 25:10,וְהַאֲבַדְתִּי מֵהֶם קוֺל שָׂשׂוֺן וְקוֺל שִׂמְחָה קוֺל חָתָן וְקוֺל כַּלָּה קוֺל רֵחַיִם וְאוֺר נֵר,TBH
Jer 25:11,וְהָיְתָה כָּל־הָאָרֶץ הַזֹּאת לְחָרְבָּה לְשַׁמָּה וְעָבְדוּ הַגּוֺיִם הָאֵלֶּה אֶת־מֶלֶךְ בָּבֶל שִׁבְעִים שָׁנָה,TBH
Jer 25:12,וְהָיָה כִמְלֹאות שִׁבְעִים שָׁנָה אֶפְקֹד עַל־מֶלֶךְ־בָּבֶל וְעַל־הַגּוֺי הַהוּא נְאֻם־יְהוָה אֶת־עֲוֹנָם וְעַל־אֶרֶץ כַּשְׂדִּים וְשַׂמְתִּי אֹתוֺ לְשִׁמְמוֺת עוֺלָם,TBH
Jer 25:13,וְהֵבֵאתִי עַל־הָאָרֶץ הַהִיא אֶת־כָּל־דְּבָרַי אֲשֶׁר־דִּבַּרְתִּי עָלֶיהָ אֵת כָּל־הַכָּתוּב בַּסֵּפֶר הַזֶּה אֲשֶׁר־נִבָּא יִרְמְיָהוּ עַל־כָּל־הַגּוֺיִם,TBH
Jer 25:14,כִּי עָבְדוּ־בָם גַּם־הֵמָּה גּוֺיִם רַבִּים וּמְלָכִים גְּדוֺלִים וְשִׁלַּמְתִּי לָהֶם כְּפָעֳלָם וּכְמַעֲשֵׂה יְדֵיהֶם,TBH
Jer 25:15,כִּי כֹה אָמַר יְהוָה אֱלֹהֵי יִשְׂרָאֵל אֵלַי קַח אֶת־כּוֺס הַיַּיִן הַחֵמָה הַזֹּאת מִיָּדִי וְהִשְׁקִיתָה אֹתוֺ אֶת־כָּל־הַגּוֺיִם אֲשֶׁר אָנֹכִי שֹׁלֵחַ אוֺתְךָ אֲלֵיהֶם,TBH
Jer 25:16,וְשָׁתוּ וְהִתְגֹּעֲשׁוּ וְהִתְהֹלָלוּ מִפְּנֵי הַחֶרֶב אֲשֶׁר אָנֹכִי שֹׁלֵחַ בֵּינֹתָם,TBH
Jer 25:17,וָאֶקַּח אֶת־הַכּוֺס מִיַּד יְהוָה וָאַשְׁקֶה אֶת־כָּל־הַגּוֺיִם אֲשֶׁר־שְׁלָחַנִי יְהוָה אֲלֵיהֶם,TBH
Jer 25:18,אֶת־יְרוּשָׁלִַם וְאֶת־עָרֵי יְהוּדָה וְאֶת־מְלָכֶיהָ אֶת־שָׂרֶיהָ לָתֵת אֹתָם לְחָרְבָּה לְשַׁמָּה לִשְׁרֵקָה וְלִקְלָלָה כַּיּוֺם הַזֶּה,TBH
Jer 25:19,אֶת־פַּרְעֹה מֶלֶךְ־מִצְרַיִם וְאֶת־עֲבָדָיו וְאֶת־שָׂרָיו וְאֶת־כָּל־עַמּוֺ,TBH
Jer 25:20,וְאֵת כָּל־הָעֶרֶב וְאֵת כָּל־מַלְכֵי אֶרֶץ הָעוּץ וְאֵת כָּל־מַלְכֵי אֶרֶץ פְּלִשְׁתִּים וְאֶת־אַשְׁקְלוֺן וְאֶת־עַזָּה וְאֶת־עֶקְרוֺן וְאֵת שְׁאֵרִית אַשְׁדּוֺד,TBH
Jer 25:21,אֶת־אֱדוֺם וְאֶת־מוֺאָב וְאֶת־בְּנֵי עַמּוֺן,TBH
Jer 25:22,וְאֵת כָּל־מַלְכֵי־צֹר וְאֵת כָּל־מַלְכֵי צִידוֺן וְאֵת מַלְכֵי הָאִי אֲשֶׁר בְּעֵבֶר הַיָּם,TBH
Jer 25:23,וְאֶת־דְּדָן וְאֶת־תֵּימָא וְאֶת־בּוּז וְאֵת כָּל־קְצוּצֵי פֵאָה,TBH
Jer 25:24,וְאֵת כָּל־מַלְכֵי עֲרָב וְאֵת כָּל־מַלְכֵי הָעֶרֶב הַשֹּׁכְנִים בַּמִּדְבָּר,TBH
Jer 25:25,וְאֵת כָּל־מַלְכֵי זִמְרִי וְאֵת כָּל־מַלְכֵי עֵילָם וְאֵת כָּל־מַלְכֵי מָדָי,TBH
Jer 25:26,וְאֵת כָּל־מַלְכֵי הַצָּפוֺן הַקְּרֹבִים וְהָרְחֹקִים אִישׁ אֶל־אָחִיו וְאֵת כָּל־הַמַּמְלְכוֺת הָאָרֶץ אֲשֶׁר עַל־פְּנֵי הָאֲדָמָה וּמֶלֶךְ שֵׁשַׁךְ יִשְׁתֶּה אַחֲרֵיהֶם,TBH
Jer 25:27,וְאָמַרְתָּ אֲלֵיהֶם כֹּה־אָמַר יְהוָה צְבָאוֺת אֱלֹהֵי יִשְׂרָאֵל שְׁתוּ וְשִׁכְרוּ וּקְיוּ וְנִפְלוּ וְלֹא תָקוּמוּ מִפְּנֵי הַחֶרֶב אֲשֶׁר אָנֹכִי שֹׁלֵחַ בֵּינֵיכֶם,TBH
Jer 25:28,וְהָיָה כִּי יְמָאֲנוּ לָקַחַת־הַכּוֺס מִיָּדְךָ לִשְׁתּוֺת וְאָמַרְתָּ אֲלֵיהֶם כֹּה אָמַר יְהוָה צְבָאוֺת שָׁתוֺ תִשְׁתּוּ,TBH
Jer 25:29,כִּי הִנֵּה בָעִיר אֲשֶׁר נִקְרָא־שְׁמִי עָלֶיהָ אָנֹכִי מֵחֵל לְהָרַע וְאַתֶּם הִנָּקֵה תִנָּקוּ לֹא תִנָּקוּ כִּי חֶרֶב אֲנִי קֹרֵא עַל־כָּל־יֹשְׁבֵי הָאָרֶץ נְאֻם יְהוָה צְבָאוֺת,TBH
Jer 25:30,וְאַתָּה תִּנָּבֵא אֲלֵיהֶם אֵת כָּל־הַדְּבָרִים הָאֵלֶּה וְאָמַרְתָּ אֲלֵיהֶם יְהוָה מִמָּרוֺם יִשְׁאָג וּמִמְּעוֺן קָדְשׁוֺ יִתֵּן קוֺלוֺ שָׁאֹג יִשְׁאַג עַל־נָוֵהוּ הֵידָד כְּדֹרְכִים יַעֲנֶה אֶל כָּל־יֹשְׁבֵי הָאָרֶץ,TBH
Jer 25:31,בָּא שָׁאוֺן עַד־קְצֵה הָאָרֶץ כִּי רִיב לַיהוָה בַּגּוֺיִם נִשְׁפָּט הוּא לְכָל־בָּשָׂר הָרְשָׁעִים נְתָנָם לַחֶרֶב נְאֻם־יְהוָה,TBH
Jer 25:32,כֹּה אָמַר יְהוָה צְבָאוֺת הִנֵּה רָעָה יֹצֵאת מִגּוֺי אֶל־גּוֺי וְסַעַר גָּדוֺל יֵעוֺר מִיַּרְכְּתֵי־אָרֶץ,TBH
Jer 25:33,וְהָיוּ חַלְלֵי יְהוָה בַּיּוֺם הַהוּא מִקְצֵה הָאָרֶץ וְעַד־קְצֵה הָאָרֶץ לֹא יִסָּפְדוּ וְלֹא יֵאָסְפוּ וְלֹא יִקָּבֵרוּ לְדֹמֶן עַל־פְּנֵי הָאֲדָמָה יִהְיוּ,TBH
Jer 25:34,הֵילִילוּ הָרֹעִים וְזַעֲקוּ וְהִתְפַּלְּשׁוּ אַדִּירֵי הַצֹּאן כִּי־מָלְאוּ יְמֵיכֶם לִטְבוֺחַ וּתְפוֺצוֺתִיכֶם וּנְפַלְתֶּם כִּכְלִי חֶמְדָּה,TBH
Jer 25:35,וְאָבַד מָנוֺס מִן־הָרֹעִים וּפְלֵיטָה מֵאַדִּירֵי הַצֹּאן,TBH
Jer 25:36,קוֺל צַעֲקַת הָרֹעִים וִילְלַת אַדִּירֵי הַצֹּאן כִּי־שֹׁדֵד יְהוָה אֶת־מַרְעִיתָם,TBH
Jer 25:37,וְנָדַמּוּ נְאוֺת הַשָּׁלוֺם מִפְּנֵי חֲרוֺן אַף־יְהוָה,TBH
Jer 25:38,עָזַב כַּכְּפִיר סֻכּוֺ כִּי־הָיְתָה אַרְצָם לְשַׁמָּה מִפְּנֵי חֲרוֺן הַיּוֺנָה וּמִפְּנֵי חֲרוֺן אַפּוֺ,TBH
Jer 26:1,בְּרֵאשִׁית מַמְלְכוּת יְהוֺיָקִים בֶּן־יֹאשִׁיָּהוּ מֶלֶךְ יְהוּדָה הָיָה הַדָּבָר הַזֶּה מֵאֵת יְהוָה לֵאמֹר,TBH
Jer 26:2,כֹּה אָמַר יְהוָה עֲמֹד בַּחֲצַר בֵּית־יְהוָה וְדִבַּרְתָּ עַל־כָּל־עָרֵי יְהוּדָה הַבָּאִים לְהִשְׁתַּחֲוֹת בֵּית־יְהוָה אֵת כָּל־הַדְּבָרִים אֲשֶׁר צִוִּיתִיךָ לְדַבֵּר אֲלֵיהֶם אַל־תִּגְרַע דָּבָר,TBH
Jer 26:3,אוּלַי יִשְׁמְעוּ וְיָשֻׁבוּ אִישׁ מִדַּרְכּוֺ הָרָעָה וְנִחַמְתִּי אֶל־הָרָעָה אֲשֶׁר אָנֹכִי חֹשֵׁב לַעֲשׂוֺת לָהֶם מִפְּנֵי רֹעַ מַעַלְלֵיהֶם,TBH
Jer 26:4,וְאָמַרְתָּ אֲלֵיהֶם כֹּה אָמַר יְהוָה אִם־לֹא תִשְׁמְעוּ אֵלַי לָלֶכֶת בְּתוֺרָתִי אֲשֶׁר נָתַתִּי לִפְנֵיכֶם,TBH
Jer 26:5,לִשְׁמֹעַ עַל־דִּבְרֵי עֲבָדַי הַנְּבִאִים אֲשֶׁר אָנֹכִי שֹׁלֵחַ אֲלֵיכֶם וְהַשְׁכֵּם וְשָׁלֹחַ וְלֹא שְׁמַעְתֶּם,TBH
Jer 26:6,וְנָתַתִּי אֶת־הַבַּיִת הַזֶּה כְּשִׁלֹה וְאֶת־הָעִיר הַזֹּאת אֶתֵּן לִקְלָלָה לְכֹל גּוֺיֵי הָאָרֶץ,TBH
Jer 26:7,וַיִּשְׁמְעוּ הַכֹּהֲנִים וְהַנְּבִאִים וְכָל־הָעָם אֶת־יִרְמְיָהוּ מְדַבֵּר אֶת־הַדְּבָרִים הָאֵלֶּה בְּבֵית יְהוָה,TBH
Jer 26:8,וַיְהִי כְּכַלּוֺת יִרְמְיָהוּ לְדַבֵּר אֵת כָּל־אֲשֶׁר־צִוָּה יְהוָה לְדַבֵּר אֶל־כָּל־הָעָם וַיִּתְפְּשׂוּ אֹתוֺ הַכֹּהֲנִים וְהַנְּבִאִים וְכָל־הָעָם לֵאמֹר מוֺת תָּמוּת,TBH
Jer 26:9,מַדּוּעַ נִבֵּיתָ בְשֵׁם־יְהוָה לֵאמֹר כְּשִׁלוֺ יִהְיֶה הַבַּיִת הַזֶּה וְהָעִיר הַזֹּאת תֶּחֱרַב מֵאֵין יוֺשֵׁב וַיִּקָּהֵל כָּל־הָעָם אֶל־יִרְמְיָהוּ בְּבֵית יְהוָה,TBH
Jer 26:10,וַיִּשְׁמְעוּ שָׂרֵי יְהוּדָה אֵת הַדְּבָרִים הָאֵלֶּה וַיַּעֲלוּ מִבֵּית־הַמֶּלֶךְ בֵּית יְהוָה וַיֵּשְׁבוּ בְּפֶתַח שַׁעַר־יְהוָה הֶחָדָשׁ,TBH
Jer 26:11,וַיֹּאמְרוּ הַכֹּהֲנִים וְהַנְּבִאִים אֶל־הַשָּׂרִים וְאֶל־כָּל־הָעָם לֵאמֹר מִשְׁפַּט־מָוֶת לָאִישׁ הַזֶּה כִּי נִבָּא אֶל־הָעִיר הַזֹּאת כַּאֲשֶׁר שְׁמַעְתֶּם בְּאָזְנֵיכֶם,TBH
Jer 26:12,וַיֹּאמֶר יִרְמְיָהוּ אֶל־כָּל־הַשָּׂרִים וְאֶל־כָּל־הָעָם לֵאמֹר יְהוָה שְׁלָחַנִי לְהִנָּבֵא אֶל־הַבַּיִת הַזֶּה וְאֶל־הָעִיר הַזֹּאת אֵת כָּל־הַדְּבָרִים אֲשֶׁר שְׁמַעְתֶּם,TBH
Jer 26:13,וְעַתָּה הֵיטִיבוּ דַרְכֵיכֶם וּמַעַלְלֵיכֶם וְשִׁמְעוּ בְּקוֺל יְהוָה אֱלֹהֵיכֶם וְיִנָּחֵם יְהוָה אֶל־הָרָעָה אֲשֶׁר דִּבֶּר עֲלֵיכֶם,TBH
Jer 26:14,וַאֲנִי הִנְנִי בְיֶדְכֶם עֲשׂוּ־לִי כַּטּוֺב וְכַיָּשָׁר בְּעֵינֵיכֶם,TBH
Jer 26:15,אַךְ יָדֹעַ תֵּדְעוּ כִּי אִם־מְמִתִים אַתֶּם אֹתִי כִּי־דָם נָקִי אַתֶּם נֹתְנִים עֲלֵיכֶם וְאֶל־הָעִיר הַזֹּאת וְאֶל־יֹשְׁבֶיהָ כִּי בֶאֱמֶת שְׁלָחַנִי יְהוָה עֲלֵיכֶם לְדַבֵּר בְּאָזְנֵיכֶם אֵת כָּל־הַדְּבָרִים הָאֵלֶּה,TBH
Jer 26:16,וַיֹּאמְרוּ הַשָּׂרִים וְכָל־הָעָם אֶל־הַכֹּהֲנִים וְאֶל־הַנְּבִיאִים אֵין־לָאִישׁ הַזֶּה מִשְׁפַּט־מָוֶת כִּי בְּשֵׁם יְהוָה אֱלֹהֵינוּ דִּבֶּר אֵלֵינוּ,TBH
Jer 26:17,וַיָּקֻמוּ אֲנָשִׁים מִזִּקְנֵי הָאָרֶץ וַיֹּאמְרוּ אֶל־כָּל־קְהַל הָעָם לֵאמֹר,TBH
Jer 26:18,מִיכָה הַמּוֺרַשְׁתִּי הָיָה נִבָּא בִּימֵי חִזְקִיָּהוּ מֶלֶךְ־יְהוּדָה וַיֹּאמֶר אֶל־כָּל־עַם יְהוּדָה לֵאמֹר כֹּה־אָמַר יְהוָה צְבָאוֺת צִיּוֺן שָׂדֶה תֵחָרֵשׁ וִירוּשָׁלַיִם עִיִּים תִּהְיֶה וְהַר הַבַּיִת לְבָמוֺת יָעַר,TBH
Jer 26:19,הֶהָמֵת הֱמִתֻהוּ חִזְקִיָּהוּ מֶלֶךְ־יְהוּדָה וְכָל־יְהוּדָה הֲלֹא יָרֵא אֶת־יְהוָה וַיְחַל אֶת־פְּנֵי יְהוָה וַיִּנָּחֶם יְהוָה אֶל־הָרָעָה אֲשֶׁר־דִּבֶּר עֲלֵיהֶם וַאֲנַחְנוּ עֹשִׂים רָעָה גְדוֺלָה עַל־נַפְשׁוֺתֵינוּ,TBH
Jer 26:20,וְגַם־אִישׁ הָיָה מִתְנַבֵּא בְּשֵׁם יְהוָה אוּרִיָּהוּ בֶּן־שְׁמַעְיָהוּ מִקִּרְיַת הַיְּעָרִים וַיִּנָּבֵא עַל־הָעִיר הַזֹּאת וְעַל־הָאָרֶץ הַזֹּאת כְּכֹל דִּבְרֵי יִרְמְיָהוּ,TBH
Jer 26:21,וַיִּשְׁמַע הַמֶּלֶךְ־יְהוֺיָקִים וְכָל־גִּבּוֺרָיו וְכָל־הַשָּׂרִים אֶת־דְּבָרָיו וַיְבַקֵּשׁ הַמֶּלֶךְ הֲמִיתוֺ וַיִּשְׁמַע אוּרִיָּהוּ וַיִּרָא וַיִּבְרַח וַיָּבֹא מִצְרָיִם,TBH
Jer 26:22,וַיִּשְׁלַח הַמֶּלֶךְ יְהוֺיָקִים אֲנָשִׁים מִצְרָיִם אֵת אֶלְנָתָן בֶּן־עַכְבּוֺר וַאֲנָשִׁים אִתּוֺ אֶל־מִצְרָיִם,TBH
Jer 26:23,וַיּוֺצִיאוּ אֶת־אוּרִיָּהוּ מִמִּצְרַיִם וַיְבִאֻהוּ אֶל־הַמֶּלֶךְ יְהוֺיָקִים וַיַּכֵּהוּ בֶּחָרֶב וַיַּשְׁלֵךְ אֶת־נִבְלָתוֺ אֶל־קִבְרֵי בְּנֵי הָעָם,TBH
Jer 26:24,אַךְ יַד אֲחִיקָם בֶּן־שָׁפָן הָיְתָה אֶת־יִרְמְיָהוּ לְבִלְתִּי תֵּת־אֹתוֺ בְיַד־הָעָם לַהֲמִיתוֺ,TBH
Jer 27:1,בְּרֵאשִׁית מַמְלֶכֶת יְהוֺיָקִם בֶּן־יֹאושִׁיָּהוּ מֶלֶךְ יְהוּדָה הָיָה הַדָּבָר הַזֶּה אֶל־יִרְמְיָה מֵאֵת יְהוָה לֵאמֹר,TBH
Jer 27:2,כֹּה־אָמַר יְהוָה אֵלַי עֲשֵׂה לְךָ מוֺסֵרוֺת וּמֹטוֺת וּנְתַתָּם עַל־צַוָּארֶךָ,TBH
Jer 27:3,וְשִׁלַּחְתָּם אֶל־מֶלֶךְ אֱדוֺם וְאֶל־מֶלֶךְ מוֺאָב וְאֶל־מֶלֶךְ בְּנֵי עַמּוֺן וְאֶל־מֶלֶךְ צֹר וְאֶל־מֶלֶךְ צִידוֺן בְּיַד מַלְאָכִים הַבָּאִים יְרוּשָׁלִַם אֶל־צִדְקִיָּהוּ מֶלֶךְ יְהוּדָה,TBH
Jer 27:4,וְצִוִּיתָ אֹתָם אֶל־אֲדֹנֵיהֶם לֵאמֹר כֹּה־אָמַר יְהוָה צְבָאוֺת אֱלֹהֵי יִשְׂרָאֵל כֹּה תֹאמְרוּ אֶל־אֲדֹנֵיכֶם,TBH
Jer 27:5,אָנֹכִי עָשִׂיתִי אֶת־הָאָרֶץ אֶת־הָאָדָם וְאֶת־הַבְּהֵמָה אֲשֶׁר עַל־פְּנֵי הָאָרֶץ בְּכֹחִי הַגָּדוֺל וּבִזְרוֺעִי הַנְּטוּיָה וּנְתַתִּיהָ לַאֲשֶׁר יָשַׁר בְּעֵינָי,TBH
Jer 27:6,וְעַתָּה אָנֹכִי נָתַתִּי אֶת־כָּל־הָאֲרָצוֺת הָאֵלֶּה בְּיַד נְבוּכַדְנֶאצַּר מֶלֶךְ־בָּבֶל עַבְדִּי וְגַם אֶת־חַיַּת הַשָּׂדֶה נָתַתִּי לוֺ לְעָבְדוֺ,TBH
Jer 27:7,וְעָבְדוּ אֹתוֺ כָּל־הַגּוֺיִם וְאֶת־בְּנוֺ וְאֶת־בֶּן־בְּנוֺ עַד בֹּא־עֵת אַרְצוֺ גַּם־הוּא וְעָבְדוּ בוֺ גּוֺיִם רַבִּים וּמְלָכִים גְּדֹלִים,TBH
Jer 27:8,וְהָיָה הַגּוֺי וְהַמַּמְלָכָה אֲשֶׁר לֹא־יַעַבְדוּ אֹתוֺ אֶת־נְבוּכַדְנֶאצַּר מֶלֶךְ־בָּבֶל וְאֵת אֲשֶׁר לֹא־יִתֵּן אֶת־צַוָּארוֺ בְּעֹל מֶלֶךְ בָּבֶל בַּחֶרֶב וּבָרָעָב וּבַדֶּבֶר אֶפְקֹד עַל־הַגּוֺי הַהוּא נְאֻם־יְהוָה עַד־תֻּמִּי אֹתָם בְּיָדוֺ,TBH
Jer 27:9,וְאַתֶּם אַל־תִּשְׁמְעוּ אֶל־נְבִיאֵיכֶם וְאֶל־קֹסְמֵיכֶם וְאֶל חֲלֹמֹתֵיכֶם וְאֶל־עֹנְנֵיכֶם וְאֶל־כַּשָּׁפֵיכֶם אֲשֶׁר־הֵם אֹמְרִים אֲלֵיכֶם לֵאמֹר לֹא תַעַבְדוּ אֶת־מֶלֶךְ בָּבֶל,TBH
Jer 27:10,כִּי שֶׁקֶר הֵם נִבְּאִים לָכֶם לְמַעַן הַרְחִיק אֶתְכֶם מֵעַל אַדְמַתְכֶם וְהִדַּחְתִּי אֶתְכֶם וַאֲבַדְתֶּם,TBH
Jer 27:11,וְהַגּוֺי אֲשֶׁר יָבִיא אֶת־צַוָּארוֺ בְּעֹל מֶלֶךְ־בָּבֶל וַעֲבָדוֺ וְהִנַּחְתִּיו עַל־אַדְמָתוֺ נְאֻם־יְהוָה וַעֲבָדָהּ וְיָשַׁב בָּהּ,TBH
Jer 27:12,וְאֶל־צִדְקִיָּה מֶלֶךְ־יְהוּדָה דִּבַּרְתִּי כְּכָל־הַדְּבָרִים הָאֵלֶּה לֵאמֹר הָבִיאוּ אֶת־צַוְּארֵיכֶם בְּעֹל מֶלֶךְ־בָּבֶל וְעִבְדוּ אֹתוֺ וְעַמּוֺ וִחְיוּ,TBH
Jer 27:13,לָמָּה תָמוּתוּ אַתָּה וְעַמֶּךָ בַּחֶרֶב בָּרָעָב וּבַדָּבֶר כַּאֲשֶׁר דִּבֶּר יְהוָה אֶל־הַגּוֺי אֲשֶׁר לֹא־יַעֲבֹד אֶת־מֶלֶךְ בָּבֶל,TBH
Jer 27:14,וְאַל־תִּשְׁמְעוּ אֶל־דִּבְרֵי הַנְּבִאִים הָאֹמְרִים אֲלֵיכֶם לֵאמֹר לֹא תַעַבְדוּ אֶת־מֶלֶךְ בָּבֶל כִּי שֶׁקֶר הֵם נִבְּאִים לָכֶם,TBH
Jer 27:15,כִּי לֹא שְׁלַחְתִּים נְאֻם־יְהוָה וְהֵם נִבְּאִים בִּשְׁמִי לַשָּׁקֶר לְמַעַן הַדִּיחִי אֶתְכֶם וַאֲבַדְתֶּם אַתֶּם וְהַנְּבִאִים הַנִּבְּאִים לָכֶם,TBH
Jer 27:16,וְאֶל־הַכֹּהֲנִים וְאֶל־כָּל־הָעָם הַזֶּה דִּבַּרְתִּי לֵאמֹר כֹּה אָמַר יְהוָה אַל־תִּשְׁמְעוּ אֶל־דִּבְרֵי נְבִיאֵיכֶם הַנִּבְּאִים לָכֶם לֵאמֹר הִנֵּה כְלֵי בֵית־יְהוָה מוּשָׁבִים מִבָּבֶלָה עַתָּה מְהֵרָה כִּי שֶׁקֶר הֵמָּה נִבְּאִים לָכֶם,TBH
Jer 27:17,אַל־תִּשְׁמְעוּ אֲלֵיהֶם עִבְדוּ אֶת־מֶלֶךְ־בָּבֶל וִחְיוּ לָמָּה תִהְיֶה הָעִיר הַזֹּאת חָרְבָּה,TBH
Jer 27:18,וְאִם־נְבִאִים הֵם וְאִם־יֵשׁ דְּבַר־יְהוָה אִתָּם יִפְגְּעוּ־נָא בַּיהוָה צְבָאוֺת לְבִלְתִּי־בֹאוּ הַכֵּלִים הַנּוֺתָרִים בְּבֵית־יְהוָה וּבֵית מֶלֶךְ יְהוּדָה וּבִירוּשָׁלִַם בָּבֶלָה,TBH
Jer 27:19,כִּי כֹה אָמַר יְהוָה צְבָאוֺת אֶל־הָעַמֻּדִים וְעַל־הַיָּם וְעַל־הַמְּכֹנוֺת וְעַל יֶתֶר הַכֵּלִים הַנּוֺתָרִים בָּעִיר הַזֹּאת,TBH
Jer 27:20,אֲשֶׁר לֹא־לְקָחָם נְבוּכַדְנֶאצַּר מֶלֶךְ בָּבֶל בַּגְלוֺתוֺ אֶת־יְכָנְיָה בֶן־יְהוֺיָקִים מֶלֶךְ־יְהוּדָה מִירוּשָׁלִַם בָּבֶלָה וְאֵת כָּל־חֹרֵי יְהוּדָה וִירוּשָׁלִָם,TBH
Jer 27:21,כִּי כֹה אָמַר יְהוָה צְבָאוֺת אֱלֹהֵי יִשְׂרָאֵל עַל־הַכֵּלִים הַנּוֺתָרִים בֵּית יְהוָה וּבֵית מֶלֶךְ־יְהוּדָה וִירוּשָׁלִָם,TBH
Jer 27:22,בָּבֶלָה יוּבָאוּ וְשָׁמָּה יִהְיוּ עַד יוֺם פָּקְדִי אֹתָם נְאֻם־יְהוָה וְהַעֲלִיתִים וַהֲשִׁיבֹתִים אֶל־הַמָּקוֺם הַזֶּה,TBH
Jer 28:1,וַיְהִי בַּשָּׁנָה הַהִיא בְּרֵאשִׁית מַמְלֶכֶת צִדְקִיָּה מֶלֶךְ־יְהוּדָה בַָּּנָה הָרְבִעִית בַּחֹדֶשׁ הַחֲמִישִׁי אָמַר אֵלַי חֲנַנְיָה בֶן־עַזּוּר הַנָּבִיא אֲשֶׁר מִגִּבְעוֺן בְּבֵית יְהוָה לְעֵינֵי הַכֹּהֲנִים וְכָל־הָעָם לֵאמֹר,TBH
Jer 28:2,כֹּה־אָמַר יְהוָה צְבָאוֺת אֱלֹהֵי יִשְׂרָאֵל לֵאמֹר שָׁבַרְתִּי אֶת־עֹל מֶלֶךְ בָּבֶל,TBH
Jer 28:3,בְּעוֺד שְׁנָתַיִם יָמִים אֲנִי מֵשִׁיב אֶל־הַמָּקוֺם הַזֶּה אֶת־כָּל־כְּלֵי בֵּית יְהוָה אֲשֶׁר לָקַח נְבוּכַדנֶאצַּר מֶלֶךְ־בָּבֶל מִן־הַמָּקוֺם הַזֶּה וַיְבִיאֵם בָּבֶל,TBH
Jer 28:4,וְאֶת־יְכָנְיָה בֶן־יְהוֺיָקִים מֶלֶךְ־יְהוּדָה וְאֶת־כָּל־גָּלוּת יְהוּדָה הַבָּאִים בָּבֶלָה אֲנִי מֵשִׁיב אֶל־הַמָּקוֺם הַזֶּה נְאֻם־יְהוָה כִּי אֶשְׁבֹּר אֶת־עֹל מֶלֶךְ בָּבֶל,TBH
Jer 28:5,וַיֹּאמֶר יִרְמְיָה הַנָּבִיא אֶל־חֲנַנְיָה הַנָּבִיא לְעֵינֵי הַכֹּהֲנִים וּלְעֵינֵי כָל־הָעָם הָעֹמְדִים בְּבֵית יְהוָה,TBH
Jer 28:6,וַיֹּאמֶר יִרְמְיָה הַנָּבִיא אָמֵן כֵּן יַעֲשֶׂה יְהוָה יָקֵם יְהוָה אֶת־דְּבָרֶיךָ אֲשֶׁר נִבֵּאתָ לְהָשִׁיב כְּלֵי בֵית־יְהוָה וְכָל־הַגּוֺלָה מִבָּבֶל אֶל־הַמָּקוֺם הַזֶּה,TBH
Jer 28:7,אַךְ־שְׁמַע־נָא הַדָּבָר הַזֶּה אֲשֶׁר אָנֹכִי דֹּבֵר בְּאָזְנֶיךָ וּבְאָזְנֵי כָּל־הָעָם,TBH
Jer 28:8,הַנְּבִיאִים אֲשֶׁר הָיוּ לְפָנַי וּלְפָנֶיךָ מִן־הָעוֺלָם וַיִּנָּבְאוּ אֶל־אֲרָצוֺת רַבּוֺת וְעַל־מַמְלָכוֺת גְּדֹלוֺת לְמִלְחָמָה וּלְרָעָה וּלְדָבֶר,TBH
Jer 28:9,הַנָּבִיא אֲשֶׁר יִנָּבֵא לְשָׁלוֺם בְּבֹא דְּבַר הַנָּבִיא יִוָּדַע הַנָּבִיא אֲשֶׁר־שְׁלָחוֺ יְהוָה בֶּאֱמֶת,TBH
Jer 28:10,וַיִּקַּח חֲנַנְיָה הַנָּבִיא אֶת־הַמּוֺטָה מֵעַל צַוַּאר יִרְמְיָה הַנָּבִיא וַיִּשְׁבְּרֵהוּ,TBH
Jer 28:11,וַיֹּאמֶר חֲנַנְיָה לְעֵינֵי כָל־הָעָם לֵאמֹר כֹּה אָמַר יְהוָה כָּכָה אֶשְׁבֹּר אֶת־עֹל נְבֻכַדְנֶאצַּר מֶלֶךְ־בָּבֶל בְּעוֺד שְׁנָתַיִם יָמִים מֵעַל־צַוַּאר כָּל־הַגּוֺיִם וַיֵּלֶךְ יִרְמְיָה הַנָּבִיא לְדַרְכּוֺ,TBH
Jer 28:12,וַיְהִי דְבַר־יְהוָה אֶל־יִרְמְיָה אַחֲרֵי שְׁבוֺר חֲנַנְיָה הַנָּבִיא אֶת־הַמּוֺטָה מֵעַל צַוַּאר יִרְמְיָה הַנָּבִיא לֵאמֹר,TBH
Jer 28:13,הָלוֺךְ וְאָמַרְתָּ אֶל־חֲנַנְיָה לֵאמֹר כֹּה אָמַר יְהוָה מוֺטֹת עֵץ שָׁבָרְתָּ וְעָשִׂיתָ תַחְתֵּיהֶן מֹטוֺת בַּרְזֶל,TBH
Jer 28:14,כִּי כֹה־אָמַר יְהוָה צְבָאוֺת אֱלֹהֵי יִשְׂרָאֵל עֹל בַּרְזֶל נָתַתִּי עַל־צַוַּאר כָּל־הַגּוֺיִם הָאֵלֶּה לַעֲבֹד אֶת־נְבֻכַדְנֶאצַּר מֶלֶךְ־בָּבֶל וַעֲבָדֻהוּ וְגַם אֶת־חַיַּת הַשָּׂדֶה נָתַתִּי לוֺ,TBH
Jer 28:15,וַיֹּאמֶר יִרְמְיָה הַנָּבִיא אֶל־חֲנַנְיָה הַנָּבִיא שְׁמַע־נָא חֲנַנְיָה לֹא־שְׁלָחֲךָ יְהוָה וְאַתָּה הִבְטַחְתָּ אֶת־הָעָם הַזֶּה עַל־שָׁקֶר,TBH
Jer 28:16,לָכֵן כֹּה אָמַר יְהוָה הִנְנִי מְשַׁלֵּחֲךָ מֵעַל פְּנֵי הָאֲדָמָה הַשָּׁנָה אַתָּה מֵת כִּי־סָרָה דִבַּרְתָּ אֶל־יְהוָה,TBH
Jer 28:17,וַיָּמָת חֲנַנְיָה הַנָּבִיא בַּשָּׁנָה הַהִיא בַּחֹדֶשׁ הַשְּׁבִיעִי,TBH
Jer 29:1,וְאֵלֶּה דִּבְרֵי הַסֵּפֶר אֲשֶׁר שָׁלַח יִרְמְיָה הַנָּבִיא מִירוּשָׁלִָם אֶל־יֶתֶר זִקְנֵי הַגּוֺלָה וְאֶל־הַכֹּהֲנִים וְאֶל־הַנְּבִיאִים וְאֶל־כָּל־הָעָם אֲשֶׁר הֶגְלָה נְבוּכַדְנֶאצַּר מִירוּשָׁלִַם בָּבֶלָה,TBH
Jer 29:2,אַחֲרֵי צֵאת יְכָנְיָה־הַמֶּלֶךְ וְהַגְּבִירָה וְהַסָּרִיסִים שָׂרֵי יְהוּדָה וִירוּשָׁלִַם וְהֶחָרָשׁ וְהַמַּסְגֵּר מִירוּשָׁלִָם,TBH
Jer 29:3,בְּיַד אֶלְעָשָׂה בֶן־שָׁפָן וּגְמַרְיָה בֶּן־חִלְקִיָּה אֲשֶׁר שָׁלַח צִדְקִיָּה מֶלֶךְ־יְהוּדָה אֶל־נְבוּכַדְנֶאצַּר מֶלֶךְ בָּבֶל בָּבֶלָה לֵאמֹר,TBH
Jer 29:4,כֹּה אָמַר יְהוָה צְבָאוֺת אֱלֹהֵי יִשְׂרָאֵל לְכָל־הַגּוֺלָה אֲשֶׁר־הִגְלֵיתִי מִירוּשָׁלִַם בָּבֶלָה,TBH
Jer 29:5,בְּנוּ בָתִּים וְשֵׁבוּ וְנִטְעוּ גַנּוֺת וְאִכְלוּ אֶת־פִּרְיָן,TBH
Jer 29:6,קְחוּ נָשִׁים וְהוֺלִידוּ בָּנִים וּבָנוֺת וּקְחוּ לִבְנֵיכֶם נָשִׁים וְאֶת־בְּנוֺתֵיכֶם תְּנוּ לַאֲנָשִׁים וְתֵלַדְנָה בָּנִים וּבָנוֺת וּרְבוּ־שָׁם וְאַל־תִּמְעָטוּ,TBH
Jer 29:7,וְדִרְשׁוּ אֶת־שְׁלוֺם הָעִיר אֲשֶׁר הִגְלֵיתִי אֶתְכֶם שָׁמָּה וְהִתְפַּלְלוּ בַעֲדָהּ אֶל־יְהוָה כִּי בִשְׁלוֺמָהּ יִהְיֶה לָכֶם שָׁלוֺם,TBH
Jer 29:8,כִּי כֹה אָמַר יְהוָה צְבָאוֺת אֱלֹהֵי יִשְׂרָאֵל אַל־יַשִּׁיאוּ לָכֶם נְבִיאֵיכֶם אֲשֶׁר־בְּקִרְבְּכֶם וְקֹסְמֵיכֶם וְאַל־תִּשְׁמְעוּ אֶל־חֲלֹמֹתֵיכֶם אֲשֶׁר אַתֶּם מַחְלְמִים,TBH
Jer 29:9,כִּי בְשֶׁקֶר הֵם נִבְּאִים לָכֶם בִּשְׁמִי לֹא שְׁלַחְתִּים נְאֻם־יְהוָה,TBH
Jer 29:10,כִּי־כֹה אָמַר יְהוָה כִּי לְפִי מְלֹאת לְבָבֶל שִׁבְעִים שָׁנָה אֶפְקֹד אֶתְכֶם וַהֲקִמֹתִי עֲלֵיכֶם אֶת־דְּבָרִי הַטּוֺב לְהָשִׁיב אֶתְכֶם אֶל־הַמָּקוֺם הַזֶּה,TBH
Jer 29:11,כִּי אָנֹכִי יָדַעְתִּי אֶת־הַמַּחֲשָׁבֹת אֲשֶׁר אָנֹכִי חֹשֵׁב עֲלֵיכֶם נְאֻם־יְהוָה מַחְשְׁבוֺת שָׁלוֺם וְלֹא לְרָעָה לָתֵת לָכֶם אַחֲרִית וְתִקְוָה,TBH
Jer 29:12,וּקְרָאתֶם אֹתִי וַהֲלַכְתֶּם וְהִתְפַּלַּלְתֶּם אֵלָי וְשָׁמַעְתִּי אֲלֵיכֶם,TBH
Jer 29:13,וּבִקַּשְׁתֶּם אֹתִי וּמְצָאתֶם כִּי תִדְרְשֻׁנִי בְּכָל־לְבַבְכֶם,TBH
Jer 29:14,וְנִמְצֵאתִי לָכֶם נְאֻם־יְהוָה וְשַׁבְתִּי אֶת־ְבוּתְכֶם וְקִבַּצְתִּי אֶתְכֶם מִכָּל־הַגּוֺיִם וּמִכָּל־הַמְּקוֺמוֺת אֲשֶׁר הִדַּחְתִּי אֶתְכֶם שָׁם נְאֻם־יְהוָה וַהֲשִׁבֹתִי אֶתְכֶם אֶל־הַמָּקוֺם אֲשֶׁר־הִגְלֵיתִי אֶתְכֶם מִשָּׁם,TBH
Jer 29:15,כִּי אֲמַרְתֶּם הֵקִים לָנוּ יְהוָה נְבִאִים בָּבֶלָה,TBH
Jer 29:16,כִּי־כֹה אָמַר יְהוָה אֶל־הַמֶּלֶךְ הַיּוֺשֵׁב אֶל־כִּסֵּא דָוִד וְאֶל־כָּל־הָעָם הַיּוֺשֵׁב בָּעִיר הַזֹּאת אֲחֵיכֶם אֲשֶׁר לֹא־יָצְאוּ אִתְּכֶם בַּגּוֺלָה,TBH
Jer 29:17,כֹּה אָמַר יְהוָה צְבָאוֺת הִנְנִי מְשַׁלֵּחַ בָּם אֶת־הַחֶרֶב אֶת־הָרָעָב וְאֶת־הַדָּבֶר וְנָתַתִּי אוֺתָם כַּתְּאֵנִים הַשֹּׁעָרִים אֲשֶׁר לֹא־תֵאָכַלְנָה מֵרֹעַ,TBH
Jer 29:18,וְרָדַפְתִּי אַחֲרֵיהֶם בַּחֶרֶב בָּרָעָב וּבַדָּבֶר וּנְתַתִּים לְזַעֲוָה לְכֹל מַמְלְכוֺת הָאָרֶץ לְאָלָה וּלְשַׁמָּה וְלִשְׁרֵקָה וּלְחֶרְפָּה בְּכָל־הַגּוֺיִם אֲשֶׁר־הִדַּחְתִּים שָׁם,TBH
Jer 29:19,תַּחַת אֲשֶׁר־לֹא־שָׁמְעוּ אֶל־דְּבָרַי נְאֻם־יְהוָה אֲשֶׁר שָׁלַחְתִּי אֲלֵיהֶם אֶת־עֲבָדַי הַנְּבִאִים הַשְׁכֵּם וְשָׁלֹחַ וְלֹא שְׁמַעְתֶּם נְאֻם־יְהוָה,TBH
Jer 29:20,וְאַתֶּם שִׁמְעוּ דְבַר־יְהוָה כָּל־הַגּוֺלָה אֲשֶׁר־שִׁלַּחְתִּי מִירוּשָׁלִַם בָּבֶלָה,TBH
Jer 29:21,כֹּה־אָמַר יְהוָה צְבָאוֺת אֱלֹהֵי יִשְׂרָאֵל אֶל־אַחְאָב בֶּן־קוֺלָיָה וְאֶל־צִדְקִיָּהוּ בֶן־מַעֲשֵׂיָה הַנִּבְּאִים לָכֶם בִּשְׁמִי שָׁקֶר הִנְנִי נֹתֵן אֹתָם בְּיַד נְבוּכַדְרֶאצַּר מֶלֶךְ־בָּבֶל וְהִכָּם לְעֵינֵיכֶם,TBH
Jer 29:22,וְלֻקַּח מֵהֶם קְלָלָה לְכֹל גָּלוּת יְהוּדָה אֲשֶׁר בְּבָבֶל לֵאמֹר יְשִׂמְךָ יְהוָה כְּצִדְקִיָּהוּ וּכְאֶחָב אֲשֶׁר־קָלָם מֶלֶךְ־בָּבֶל בָּאֵשׁ,TBH
Jer 29:23,יַעַן אֲשֶׁר עָשׂוּ נְבָלָה בְּיִשְׂרָאֵל וַיְנַאֲפוּ אֶת־נְשֵׁי רֵעֵיהֶם וַיְדַבְּרוּ דָבָר בִּשְׁמִי שֶׁקֶר אֲשֶׁר לוֺא צִוִּיתִם וְאָנֹכִי הַיּוֺדֵעַ וָעֵד נְאֻם־יְהוָה,TBH
Jer 29:24,וְאֶל־שְׁמַעְיָהוּ הַנֶּחֱלָמִי תֹּאמַר לֵאמֹר,TBH
Jer 29:25,כֹּה־אָמַר יְהוָה צְבָאוֺת אֱלֹהֵי יִשְׂרָאֵל לֵאמֹר יַעַן אֲשֶׁר אַתָּה שָׁלַחְתָּ בְשִׁמְכָה סְפָרִים אֶל־כָּל־הָעָם אֲשֶׁר בִּירוּשָׁלִַם וְאֶל־צְפַנְיָה בֶן־מַעֲשֵׂיָה הַכֹּהֵן וְאֶל כָּל־הַכֹּהֲנִים לֵאמֹר,TBH
Jer 29:26,יְהוָה נְתָנְךָ כֹהֵן תַּחַת יְהוֺיָדָע הַכֹּהֵן לִהְיוֺת פְּקִדִים בֵּית יְהוָה לְכָל־אִישׁ מְשֻׁגָּע וּמִתְנַבֵּא וְנָתַתָּה אֹתוֺ אֶל־הַמַּהְפֶּכֶת וְאֶל־הַצִּינֹק,TBH
Jer 29:27,וְעַתָּה לָמָּה לֹא גָעַרְתָּ בְּיִרְמְיָהוּ הָעֲנְּתֹתִי הַמִּתְנַבֵּא לָכֶם,TBH
Jer 29:28,כִּי עַל־כֵּן שָׁלַח אֵלֵינוּ בָּבֶל לֵאמֹר אֲרֻכָּה הִיא בְּנוּ בָתִּים וְשֵׁבוּ וְנִטְעוּ גַנּוֺת וְאִכְלוּ אֶת־פְּרִיהֶן,TBH
Jer 29:29,וַיִּקְרָא צְפַנְיָה הַכֹּהֵן אֶת־הַסֵּפֶר הַזֶּה בְּאָזְנֵי יִרְמְיָהוּ הַנָּבִיא,TBH
Jer 29:30,וַיְהִי דְּבַר־יְהוָה אֶל־יִרְמְיָהוּ לֵאמֹר,TBH
Jer 29:31,שְׁלַח עַל־כָּל־הַגּוֺלָה לֵאמֹר כֹּה אָמַר יְהוָה אֶל־שְׁמַעְיָה הַנֶּחֱלָמִי יַעַן אֲשֶׁר נִבָּא לָכֶם שְׁמַעְיָה וַאֲנִי לֹא שְׁלַחְתִּיו וַיַּבְטַח אֶתְכֶם עַל־שָׁקֶר,TBH
Jer 29:32,לָכֵן כֹּה־אָמַר יְהוָה הִנְנִי פֹקֵד עַל־שְׁמַעְיָה הַנֶּחֱלָמִי וְעַל־זַרְעוֺ לֹא־יִהְיֶה לוֺ אִישׁ יוֺשֵׁב בְּתוֺךְ־הָעָם הַזֶּה וְלֹא־יִרְאֶה בַטּוֺב אֲשֶׁר־אֲנִי עֹשֶׂה־לְעַמִּי נְאֻם־יְהוָה כִּי־סָרָה דִבֶּר עַל־יְהוָה,TBH
Jer 30:1,הַדָּבָר אֲשֶׁר הָיָה אֶל־יִרְמְיָהוּ מֵאֵת יְהוָה לֵאמֹר,TBH
Jer 30:2,כֹּה־אָמַר יְהוָה אֱלֹהֵי יִשְׂרָאֵל לֵאמֹר כְּתָב־לְךָ אֵת כָּל־הַדְּבָרִים אֲשֶׁר־דִּבַּרְתִּי אֵלֶיךָ אֶל־סֵפֶר,TBH
Jer 30:3,כִּי הִנֵּה יָמִים בָּאִים נְאֻם־יְהוָה וְשַׁבְתִּי אֶת־שְׁבוּת עַמִּי יִשְׂרָאֵל וִיהוּדָה אָמַר יְהוָה וַהֲשִׁבֹתִים אֶל־הָאָרֶץ אֲשֶׁר־נָתַתִּי לַאֲבוֺתָם וִירֵשׁוּהָ,TBH
Jer 30:4,וְאֵלֶּה הַדְּבָרִים אֲשֶׁר דִּבֶּר יְהוָה אֶל־יִשְׂרָאֵל וְאֶל־יְהוּדָה,TBH
Jer 30:5,כִּי־כֹה אָמַר יְהוָה קוֺל חֲרָדָה שָׁמָעְנוּ פַּחַד וְאֵין שָׁלוֺם,TBH
Jer 30:6,שַׁאֲלוּ־נָא וּרְאוּ אִם־יֹלֵד זָכָר מַדּוּעַ רָאִיתִי כָל־גֶּבֶר יָדָיו עַל־חֲלָצָיו כַּיּוֺלֵדָה וְנֶהֶפְכוּ כָל־פָּנִים לְיֵרָקוֺן,TBH
Jer 30:7,הוֺי כִּי גָדוֺל הַיּוֺם הַהוּא מֵאַיִן כָּמֹהוּ וְעֵת־צָרָה הִיא לְיַעֲקֹב וּמִמֶּנָּה יִוָּשֵׁעַ,TBH
Jer 30:8,וְהָיָה בַיּוֺם הַהוּא נְאֻם יְהוָה צְבָאוֺת אֶשְׁבֹּר עֻלּוֺ מֵעַל צַוָּארֶךָ וּמוֺסְרוֺתֶיךָ אֲנַתֵּק וְלֹא־יַעַבְדוּ־בוֺ עוֺד זָרִים,TBH
Jer 30:9,וְעָבְדוּ אֵת יְהוָה אֱלֹהֵיהֶם וְאֵת דָּוִד מַלְכָּם אֲשֶׁר אָקִים לָהֶם,TBH
Jer 30:10,וְאַתָּה אַל־תִּירָא עַבְדִּי יַעֲקֹב נְאֻם־יְהוָֺה וְאַל־תֵּחַת יִשְׂרָאֵל כִּי הִנְנִי מוֺשִׁיעֲךָ מֵרָחוֺק וְאֶת־זַרְעֲךָ מֵאֶרֶץ שִׁבְיָם וְשָׁב יַעֲקֹב וְשָׁקַט וְשַׁאֲנַן וְאֵין מַחֲרִיד,TBH
Jer 30:11,כִּי־אִתְּךָ אֲנִי נְאֻם־יְהוָה לְהוֺשִׁיעֶךָ כִּי אֶעֱשֶׂה כָלָה בְּכָל־הַגּוֺיִם אֲשֶׁר הֲפִצוֺתִיךָ שָּׁם אַךְ אֹתְךָ לֹא־אֶעֱשֶׂה כָלָה וְיִסַּרְתִּיךָ לַמִּשְׁפָּט וְנַקֵּה לֹא אֲנַקֶּךָּ,TBH
Jer 30:12,כִּי כֹה אָמַר יְהוָה אָנוּשׁ לְשִׁבְרֵךְ נַחְלָה מַכָּתֵךְ,TBH
Jer 30:13,אֵין־דָּן דִּינֵךְ לְמָזוֺר רְפֻאוֺת תְּעָלָה אֵין לָךְ,TBH
Jer 30:14,כָּל־מְאַהֲבַיִךְ שְׁכֵחוּךְ אוֺתָךְ לֹא יִדְרֹשׁוּ כִּי מַכַּת אוֺיֵב הִכִּיתִיךְ מוּסַר אַכְזָרִי עַל רֹב עֲוֹנֵךְ עָצְמוּ חַטֹּאתָיִךְ,TBH
Jer 30:15,מַה־תִּזְעַק עַל־שִׁבְרֵךְ אָנוּשׁ מַכְאֹבֵךְ עַל רֹב עֲוֹנֵךְ עָצְמוּ חַטֹּאתַיִךְ עָשִׂיתִי אֵלֶּה לָךְ,TBH
Jer 30:16,לָכֵן כָּל־אֹכְלַיִךְ יֵאָכֵלוּ וְכָל־צָרַיִךְ כֻּלָּם בַּשְּׁבִי יֵלֵכוּ וְהָיוּ שֹׁאסַיִךְ לִמְשִׁסָּה וְכָל־בֹּזְזַיִךְ אֶתֵּן לָבַז,TBH
Jer 30:17,כִּי אַעֲלֶה אֲרֻכָה לָךְ וּמִמַּכּוֺתַיִךְ אֶרְפָּאֵךְ נְאֻם־יְהוָה כִּי נִדָּחָה קָרְאוּ לָךְ צִיּוֺן הִיא דֹּרֵשׁ אֵין לָהּ,TBH
Jer 30:18,כֹּה אָמַר יְהוָה הִנְנִי־שָׁב שְׁבוּת אָהֳלֵי יַעֲקוֺב וּמִשְׁכְּנֹתָיו אֲרַחֵם וְנִבְנְתָה עִיר עַל־תִּלָּהּ וְאַרְמוֺן עַל־מִשְׁפָּטוֺ יֵשֵׁב,TBH
Jer 30:19,וְיָצָא מֵהֶם תּוֺדָה וְקוֺל מְשַׂחֲקִים וְהִרְבִּתִים וְלֹא יִמְעָטוּ וְהִכְבַּדְתִּים וְלֹא יִצְעָרוּ,TBH
Jer 30:20,וְהָיוּ בָנָיו כְּקֶדֶם וַעֲדָתוֺ לְפָנַי תִּכּוֺן וּפָקַדְתִּי עַל כָּל־לֹחֲצָיו,TBH
Jer 30:21,וְהָיָה אַדִּירוֺ מִמֶּנּוּ וּמֹשְׁלוֺ מִקִּרְבּוֺ יֵצֵא וְהִקְרַבְתִּיו וְנִגַּשׁ אֵלָי כִּי מִי הוּא־זֶה עָרַב אֶת־לִבּוֺ לָגֶשֶׁת אֵלַי נְאֻם־יְהוָה,TBH
Jer 30:22,וִהְיִיתֶם לִי לְעָם וְאָנֹכִי אֶהְיֶה לָכֶם לֵאלֹהִים,TBH
Jer 30:23,הִנֵּה סַעֲרַת יְהוָה חֵמָה יָצְאָה סַעַר מִתְגּוֺרֵר עַל רֹאשׁ רְשָׁעִים יָחוּל,TBH
Jer 30:24,לֹא יָשׁוּב חֲרוֺן אַף־יְהוָה עַד־עֲשֹׂתוֺ וְעַד־הֲקִימוֺ מְזִמּוֺת לִבּוֺ בְּאַחֲרִית הַיָּמִים תִּתְבּוֺנְנוּ בָהּ,TBH
Jer 31:1,בָּעֵת הַהִיא נְאֻם־יְהוָה אֶהְיֶה לֵאלֹהִים לְכֹל מִשְׁפְּחוֺת יִשְׂרָאֵל וְהֵמָּה יִהְיוּ־לִי לְעָם,TBH
Jer 31:2,כֹּה אָמַר יְהוָה מָצָא חֵן בַּמִּדְבָּר עַם שְׂרִידֵי חָרֶב הָלוֺךְ לְהַרְגִּיעוֺ יִשְׂרָאֵל,TBH
Jer 31:3,מֵרָחוֺק יְהוָה נִרְאָה לִי וְאַהֲבַת עוֺלָם אֲהַבְתִּיךְ עַל־כֵּן מְשַׁכְתִּיךְ חָסֶד,TBH
Jer 31:4,עוֺד אֶבְנֵךְ וְנִבְנֵית בְּתוּלַת יִשְׂרָאֵל עוֺד תַּעְדִּי תֻפַּיִךְ וְיָצָאת בִּמְחוֺל מְשַׂחֲקִים,TBH
Jer 31:5,עוֺד תִּטְּעִי כְרָמִים בְּהָרֵי שֹׁמְרוֺן נָטְעוּ נֹטְעִים וְחִלֵּלוּ,TBH
Jer 31:6,כִּי יֶשׁ־יוֺם קָרְאוּ נֹצְרִים בְּהַר אֶפְרָיִם קוּמוּ וְנַעֲלֶה צִיּוֺן אֶל־יְהוָה אֱלֹהֵינוּ,TBH
Jer 31:7,כִּי־כֹה אָמַר יְהוָה רָנּוּ לְיַעֲקֹב שִׂמְחָה וְצַהֲלוּ בְּרֹאשׁ הַגּוֺיִם הַשְׁמִיעוּ הַלְלוּ וְאִמְרוּ הוֺשַׁע יְהוָה אֶת־עַמְּךָ אֵת שְׁאֵרִית יִשְׂרָאֵל,TBH
Jer 31:8,הִנְנִי מֵבִיא אוֺתָם מֵאֶרֶץ צָפוֺן וְקִבַּצְתִּים מִיַּרְכְּתֵי־אָרֶץ בָּם עִוֵּר וּפִסֵּחַ הָרָה וְיֹלֶדֶת יַחְדָּו קָהָל גָּדוֺל יָשׁוּבוּ הֵנָּה,TBH
Jer 31:9,בִּבְכִי יָבֹאוּ וּבְתַחֲנוּנִים אוֺבִילֵם אוֺלִיכֵם אֶל־נַחֲלֵי מַיִם בְּדֶרֶךְ יָשָׁר לֹא יִכָּשְׁלוּ בָּהּ כִּי־הָיִיתִי לְיִשְׂרָאֵל לְאָב וְאֶפְרַיִם בְּכֹרִי הוּא,TBH
Jer 31:10,שִׁמְעוּ דְבַר־יְהוָה גּוֺיִם וְהַגִּידוּ בָאִיִּים מִמֶּרְחָק וְאִמְרוּ מְזָרֵה יִשְׂרָאֵל יְקַבְּצֶנּוּ וּשְׁמָרוֺ כְּרֹעֶה עֶדְרוֺ,TBH
Jer 31:11,כִּי־פָדָה יְהוָה אֶת־יַעֲקֹב וּגְאָלוֺ מִיַּד חָזָק מִמֶּנּוּ,TBH
Jer 31:12,וּבָאוּ וְרִנְּנוּ בִמְרוֺם־צִיּוֺן וְנָהֲרוּ אֶל־טוּב יְהוָה עַל־דָּגָן וְעַל־תִּירֹשׁ וְעַל־יִצְהָר וְעַל־בְּנֵי־צֹאן וּבָקָר וְהָיְתָה נַפְשָׁם כְּגַן רָוֶה וְלֹא־יוֺסִיפוּ לְדַאֲבָה עוֺד,TBH
Jer 31:13,אָז תִּשְׂמַח בְּתוּלָה בְּמָחוֺל וּבַחֻרִים וּזְקֵנִים יַחְדָּו וְהָפַכְתִּי אֶבְלָם לְשָׂשׂוֺן וְנִחַמְתִּים וְשִׂמַּחְתִּים מִיגוֺנָם,TBH
Jer 31:14,וְרִוֵּיתִי נֶפֶשׁ הַכֹּהֲנִים דָּשֶׁן וְעַמִּי אֶת־טוּבִי יִשְׂבָּעוּ נְאֻם־יְהוָה,TBH
Jer 31:15,כֹּה אָמַר יְהוָה קוֺל בְּרָמָה נִשְׁמָע נְהִי בְּכִי תַמְרוּרִים רָחֵל מְבַכָּה עַל־בָּנֶיהָ מֵאֲנָה לְהִנָּחֵם עַל־בָּנֶיהָ כִּי אֵינֶנּוּ,TBH
Jer 31:16,כֹּה אָמַר יְהוָה מִנְעִי קוֺלֵךְ מִבֶּכִי וְעֵינַיִךְ מִדִּמְעָה כִּי יֵשׁ שָׂכָר לִפְעֻלָּתֵךְ נְאֻם־יְהוָה וְשָׁבוּ מֵאֶרֶץ אוֺיֵב,TBH
Jer 31:17,וְיֵשׁ־תִּקְוָה לְאַחֲרִיתֵךְ נְאֻם־יְהוָה וְשָׁבוּ בָנִים לִגְבוּלָם,TBH
Jer 31:18,שָׁמוֺעַ שָׁמַעְתִּי אֶפְרַיִם מִתְנוֺדֵד יִסַּרְתַּנִי וָאִוָּסֵר כְּעֵגֶל לֹא לֻמָּד הֲשִׁיבֵנִי וְאָשׁוּבָה כִּי אַתָּה יְהוָה אֱלֹהָי,TBH
Jer 31:19,כִּי־אַחֲרֵי שׁוּבִי נִחַמְתִּי וְאַחֲרֵי הִוָּדְעִי סָפַקְתִּי עַל־יָרֵךְ בֹּשְׁתִּי וְגַם־נִכְלַמְתִּי כִּי נָשָׂאתִי חֶרְפַּת נְעוּרָי,TBH
Jer 31:20,הֲבֵן יַקִּיר לִי אֶפְרַיִם אִם יֶלֶד שַׁעֲשֻׁעִים כִּי־מִדֵּי דַבְּרִי בּוֺ זָכֹר אֶזְכְּרֶנּוּ עוֺד עַל־כֵּן הָמוּ מֵעַי לוֺ רַחֵם אֲרַחֲמֶנּוּ נְאֻם־יְהוָה,TBH
Jer 31:21,הַצִּיבִי לָךְ צִיֻּנִים שִׂמִי לָךְ תַּמְרוּרִים שִׁתִי לִבֵּךְ לַמְסִלָּה דֶּרֶךְ הָלָכְתְּ שׁוּבִי בְּתוּלַת יִשְׂרָאֵל שֻׁבִי אֶל־עָרַיִךְ אֵלֶּה,TBH
Jer 31:22,עַד־מָתַי תִּתְחַמָּקִין הַבַּת הַשּׁוֺבֵבָה כִּי־בָרָא יְהוָה חֲדָשָׁה בָּאָרֶץ נְקֵבָה תְּסוֺבֵב גָּבֶר,TBH
Jer 31:23,כֹּה־אָמַר יְהוָה צְבָאוֺת אֱלֹהֵי יִשְׂרָאֵל עוֺד יֹאמְרוּ אֶת־הַדָּבָר הַזֶּה בְּאֶרֶץ יְהוּדָה וּבְעָרָיו בְּשׁוּבִי אֶת־שְׁבוּתָם יְבָרֶכְךָ יְהוָה נְוֵה־צֶדֶק הַר הַקֹּדֶשׁ,TBH
Jer 31:24,וְיָשְׁבוּ בָהּ יְהוּדָה וְכָל־עָרָיו יַחְדָּו אִכָּרִים וְנָסְעוּ בַּעֵדֶר,TBH
Jer 31:25,כִּי הִרְוֵיתִי נֶפֶשׁ עֲיֵפָה וְכָל־נֶפֶשׁ דָּאֲבָה מִלֵּאתִי,TBH
Jer 31:26,עַל־זֹאת הֱקִיצֹתִי וָאֶרְאֶה וּשְׁנָתִי עָרְבָה לִּי,TBH
Jer 31:27,הִנֵּה יָמִים בָּאִים נְאֻם־יְהוָה וְזָרַעְתִּי אֶת־בֵּית יִשְׂרָאֵל וְאֶת־בֵּית יְהוּדָה זֶרַע אָדָם וְזֶרַע בְּהֵמָה,TBH
Jer 31:28,וְהָיָה כַּאֲשֶׁר שָׁקַדְתִּי עֲלֵיהֶם לִנְתוֺשׁ וְלִנְתוֺץ וְלַהֲרֹס וּלְהַאֲבִיד וּלְהָרֵעַ כֵּן אֶשְׁקֹד עֲלֵיהֶם לִבְנוֺת וְלִנְטוֺעַ נְאֻם־יְהוָה,TBH
Jer 31:29,בַּיָּמִים הָהֵם לֹא־יֹאמְרוּ עוֺד אָבוֺת אָכְלוּ בֹסֶר וְשִׁנֵּי בָנִים תִּקְהֶינָה,TBH
Jer 31:30,כִּי אִם־אִישׁ בַּעֲוֹנוֺ יָמוּת כָּל־הָאָדָם הָאֹכֵל הַבֹּסֶר תִּקְהֶינָה שִׁנָּיו,TBH
Jer 31:31,הִנֵּה יָמִים בָּאִים נְאֻם־יְהוָה וְכָרַתִּי אֶת־בֵּית יִשְׂרָאֵל וְאֶת־בֵּית יְהוּדָה בְּרִית חֲדָשָׁה,TBH
Jer 31:32,לֹא כַבְּרִית אֲשֶׁר כָּרַתִּי אֶת־אֲבוֺתָם בְּיוֺם הֶחֱזִיקִי בְיָדָם לְהוֺצִיאָם מֵאֶרֶץ מִצְרָיִם אֲשֶׁר־הֵמָּה הֵפֵרוּ אֶת־בְּרִיתִי וְאָנֹכִי בָּעַלְתִּי בָם נְאֻם־יְהוָה,TBH
Jer 31:33,כִּי זֹאת הַבְּרִית אֲשֶׁר אֶכְרֹת אֶת־בֵּית יִשְׂרָאֵל אַחֲרֵי הַיָּמִים הָהֵם נְאֻם־יְהוָה נָתַתִּי אֶת־תּוֺרָתִי בְּקִרְבָּם וְעַל־לִבָּם אֶכְתֲּבֶנָּה וְהָיִיתִי לָהֶם לֵאלֹהִים וְהֵמָּה יִהְיוּ־לִי לְעָם,TBH
Jer 31:34,וְלֹא יְלַמְּדוּ עוֺד אִישׁ אֶת־רֵעֵהוּ וְאִישׁ אֶת־אָחִיו לֵאמֹר דְּעוּ אֶת־יְהוָה כִּי־כוּלָּם יֵדְעוּ אוֺתִי לְמִקְטַנָּם וְעַד־גְּדוֺלָם נְאֻם־יְהוָה כִּי אֶסְלַח לַעֲוֹנָם וּלְחַטָּאתָם לֹא אֶזְכָּר־עוֺד,TBH
Jer 31:35,כֹּה אָמַר יְהוָה נֹתֵן שֶׁמֶשׁ לְאוֺר יוֺמָם חֻקֹּת יָרֵחַ וְכוֺכָבִים לְאוֺר לָיְלָה רֹגַע הַיָּם וַיֶּהֱמוּ גַלָּיו יְהוָה צְבָאוֺת שְׁמוֺ,TBH
Jer 31:36,אִם־יָמֻשׁוּ הַחֻקִּים הָאֵלֶּה מִלְּפָנַי נְאֻם־יְהוָה גַּם זֶרַע יִשְׂרָאֵל יִשְׁבְּתוּ מִהְיוֺת גּוֺי לְפָנַי כָּל־הַיָּמִים,TBH
Jer 31:37,כֹּה אָמַר יְהוָה אִם־יִמַּדּוּ שָׁמַיִם מִלְמַעְלָה וְיֵחָקְרוּ מוֺסְדֵי־אֶרֶץ לְמָטָּה גַּם־אֲנִי אֶמְאַס בְּכָל־זֶרַע יִשְׂרָאֵל עַל־כָּל־אֲשֶׁר עָשׂוּ נְאֻם־יְהוָה,TBH
Jer 31:38,הִנֵּה יָמִים בָּאִים נְאֻם־יְהוָה וְנִבְנְתָה הָעִיר לַיהוָה מִמִּגְדַּל חֲנַנְאֵל שַׁעַר הַפִּנָּה,TBH
Jer 31:39,וְיָצָא עוֺד קָו הַמִּדָּה נֶגְדּוֺ עַל גִּבְעַת גָּרֵב וְנָסַב גֹּעָתָה,TBH
Jer 31:40,וְכָל־הָעֵמֶק הַפְּגָרִים וְהַדֶּשֶׁן וְכָל־הְַּדֵמוֺת עַד־נַחַל קִדְרוֺן עַד־פִּנַּת שַׁעַר הַסּוּסִים מִזְרָחָה קֹדֶשׁ לַיהוָה לֹא־יִנָּתֵשׁ וְלֹא־יֵהָרֵס עוֺד לְעוֺלָם,TBH
Jer 32:1,הַדָּבָר אֲשֶׁר־הָיָה אֶל־יִרְמְיָהוּ מֵאֵת יְהוָה בַָּּנָה הָעֲשִׂרִית לְצִדְקִיָּהוּ מֶלֶךְ יְהוּדָה הִיא הַשָּׁנָה שְׁמֹנֶה־עֶשְׂרֵה שָׁנָה לִנְבוּכַדְרֶאצַּר,TBH
Jer 32:2,וְאָז חֵיל מֶלֶךְ בָּבֶל צָרִים עַל־יְרוּשָׁלִָם וְיִרְמְיָהוּ הַנָּבִיא הָיָה כָלוּא בַּחֲצַר הַמַּטָּרָה אֲשֶׁר בֵּית־מֶלֶךְ יְהוּדָה,TBH
Jer 32:3,אֲשֶׁר כְּלָאוֺ צִדְקִיָּהוּ מֶלֶךְ־יְהוּדָה לֵאמֹר מַדּוּעַ אַתָּה נִבָּא לֵאמֹר כֹּה אָמַר יְהוָה הִנְנִי נֹתֵן אֶת־הָעִיר הַזֹּאת בְּיַד מֶלֶךְ־בָּבֶל וּלְכָדָהּ,TBH
Jer 32:4,וְצִדְקִיָּהוּ מֶלֶךְ יְהוּדָה לֹא יִמָּלֵט מִיַּד הַכַּשְׂדִּים כִּי הִנָּתֹן יִנָּתֵן בְּיַד מֶלֶךְ־בָּבֶל וְדִבֶּר־פִּיו עִם־פִּיו וְעֵינָיו אֶת־עֵינָיו תִּרְאֶינָה,TBH
Jer 32:5,וּבָבֶל יוֺלִךְ אֶת־צִדְקִיָּהוּ וְשָׁם יִהְיֶה עַד־פָּקְדִי אֹתוֺ נְאֻם־יְהוָה כִּי תִלָּחֲמוּ אֶת־הַכַּשְׂדִּים לֹא תַצְלִיחוּ,TBH
Jer 32:6,וַיֹּאמֶר יִרְמְיָהוּ הָיָה דְּבַר־יְהוָה אֵלַי לֵאמֹר,TBH
Jer 32:7,הִנֵּה חֲנַמְאֵל בֶּן־שַׁלֻּם דֹּדְךָ בָּא אֵלֶיךָ לֵאמֹר קְנֵה לְךָ אֶת־שָׂדִי אֲשֶׁר בַּעֲנָתוֺת כִּי לְךָ מִשְׁפַּט הַגְּאֻלָּה לִקְנוֺת,TBH
Jer 32:8,וַיָּבֹא אֵלַי חֲנַמְאֵל בֶּן־דֹּדִי כִּדְבַר יְהוָה אֶל־חֲצַר הַמַּטָּרָה וַיֹּאמֶר אֵלַי קְנֵה נָא אֶת־שָׂדִי אֲשֶׁר־בַּעֲנָתוֺת אֲשֶׁר בְּאֶרֶץ בִּנְיָמִין כִּי־לְךָ מִשְׁפַּט הַיְרֻשָּׁה וּלְךָ הַגְּאֻלָּה קְנֵה־לָךְ וָאֵדַע כִּי דְבַר־יְהוָה הוּא,TBH
Jer 32:9,וָאֶקְנֶה אֶת־הַשָּׂדֶה מֵאֵת חֲנַמְאֵל בֶּן־דֹּדִי אֲשֶׁר בַּעֲנָתוֺת וָאֶשְׁקֲלָה־לּוֺ אֶת־הַכֶּסֶף שִׁבְעָה שְׁקָלִים וַעֲשָׂרָה הַכָּסֶף,TBH
Jer 32:10,וָאֶכְתֹּב בַּסֵּפֶר וָאֶחְתֹּם וָאָעֵד עֵדִים וָאֶשְׁקֹל הַכֶּסֶף בְּמֹאזְנָיִם,TBH
Jer 32:11,וָאֶקַּח אֶת־סֵפֶר הַמִּקְנָה אֶת־הֶחָתוּם הַמִּצְוָה וְהַחֻקִּים וְאֶת־הַגָּלוּי,TBH
Jer 32:12,וָאֶתֵּן אֶת־הַסֵּפֶר הַמִּקְנָה אֶל־בָּרוּךְ בֶּן־נֵרִיָּה בֶּן־מַחְסֵיָה לְעֵינֵי חֲנַמְאֵל דֹּדִי וּלְעֵינֵי הָעֵדִים הַכֹּתְבִים בְּסֵפֶר הַמִּקְנָה לְעֵינֵי כָּל־הַיְּהוּדִים הַיֹּשְׁבִים בַּחֲצַר הַמַּטָּרָה,TBH
Jer 32:13,וָאֲצַוֶּה אֶת בָּרוּךְ לְעֵינֵיהֶם לֵאמֹר,TBH
Jer 32:14,כֹּה־אָמַר יְהוָה צְבָאוֺת אֱלֹהֵי יִשְׂרָאֵל לָקוֺחַ אֶת־הַסְּפָרִים הָאֵלֶּה אֵת סֵפֶר הַמִּקְנָה הַזֶּה וְאֵת הֶחָתוּם וְאֵת סֵפֶר הַגָּלוּי הַזֶּה וּנְתַתָּם בִּכְלִי־חָרֶשׂ לְמַעַן יַעַמְדוּ יָמִים רַבִּים,TBH
Jer 32:15,כִּי כֹה אָמַר יְהוָה צְבָאוֺת אֱלֹהֵי יִשְׂרָאֵל עוֺד יִקָּנוּ בָתִּים וְשָׂדוֺת וּכְרָמִים בָּאָרֶץ הַזֹּאת,TBH
Jer 32:16,וָאֶתְפַּלֵּל אֶל־יְהוָה אַחֲרֵי תִתִּי אֶת־סֵפֶר הַמִּקְנָה אֶל־בָּרוּךְ בֶּן־נֵרִיָּה לֵאמֹר,TBH
Jer 32:17,אֲהָהּ אֲדֹנָי יְהוִה הִנֵּה אַתָּה עָשִׂיתָ אֶת־הַשָּׁמַיִם וְאֶת־הָאָרֶץ בְּכֹחֲךָ הַגָּדוֺל וּבִזְרֹעֲךָ הַנְּטוּיָה לֹא־יִפָּלֵא מִמְּךָ כָּל־דָּבָר,TBH
Jer 32:18,עֹשֶׂה חֶסֶד לַאֲלָפִים וּמְשַׁלֵּם עֲוֹן אָבוֺת אֶל־חֵיק בְּנֵיהֶם אַחֲרֵיהֶם הָאֵל הַגָּדוֺל הַגִּבּוֺר יְהוָה צְבָאוֺת שְׁמוֺ,TBH
Jer 32:19,גְּדֹל הָעֵצָה וְרַב הָעֲלִילִיָּה אֲשֶׁר־עֵינֶיךָ פְקֻחוֺת עַל־כָּל־דַּרְכֵי בְּנֵי אָדָם לָתֵת לְאִישׁ כִּדְרָכָיו וְכִפְרִי מַעֲלָלָיו,TBH
Jer 32:20,אֲשֶׁר־שַׂמְתָּ אֹתוֺת וּמֹפְתִים בְּאֶרֶץ־מִצְרַיִם עַד־הַיּוֺם הַזֶּה וּבְיִשְׂרָאֵל וּבָאָדָם וַתַּעֲשֶׂה־לְּךָ שֵׁם כַּיּוֺם הַזֶּה,TBH
Jer 32:21,וַתֹּצֵא אֶת־עַמְּךָ אֶת־יִשְׂרָאֵל מֵאֶרֶץ מִצְרָיִם בְּאֹתוֺת וּבְמוֺפְתִים וּבְיָד חֲזָקָה וּבְאֶזְרוֺעַ נְטוּיָה וּבְמוֺרָא גָּדוֺל,TBH
Jer 32:22,וַתִּתֵּן לָהֶם אֶת־הָאָרֶץ הַזֹּאת אֲשֶׁר־נִשְׁבַּעְתָּ לַאֲבוֺתָם לָתֵת לָהֶם אֶרֶץ זָבַת חָלָב וּדְבָשׁ,TBH
Jer 32:23,וַיָּבֹאוּ וַיִּרְשׁוּ אֹתָהּ וְלֹא־שָׁמְעוּ בְקוֺלֶךָ וּבְתוֺרָתְךָ לֹא־הָלָכוּ אֵת כָּל־אֲשֶׁר צִוִּיתָה לָהֶם לַעֲשׂוֺת לֹא עָשׂוּ וַתַּקְרֵא אֹתָם אֵת כָּל־הָרָעָה הַזֹּאת,TBH
Jer 32:24,הִנֵּה הַסֹּלְלוֺת בָּאוּ הָעִיר לְלָכְדָהּ וְהָעִיר נִתְּנָה בְּיַד הַכַּשְׂדִּים הַנִּלְחָמִים עָלֶיהָ מִפְּנֵי הַחֶרֶב וְהָרָעָב וְהַדָּבֶר וַאֲשֶׁר דִּבַּרְתָּ הָיָה וְהִנְּךָ רֹאֶה,TBH
Jer 32:25,וְאַתָּה אָמַרְתָּ אֵלַי אֲדֹנָי יְהוִה קְנֵה־לְךָ הַשָּׂדֶה בַּכֶּסֶף וְהָעֵד עֵדִים וְהָעִיר נִתְּנָה בְּיַד הַכַּשְׂדִּים,TBH
Jer 32:26,וַיְהִי דְּבַר־יְהוָה אֶל־יִרְמְיָהוּ לֵאמֹר,TBH
Jer 32:27,הִנֵּה אֲנִי יְהוָה אֱלֹהֵי כָּל־בָּשָׂר הֲמִמֶּנִּי יִפָּלֵא כָּל־דָּבָר,TBH
Jer 32:28,לָכֵן כֹּה אָמַר יְהוָה הִנְנִי נֹתֵן אֶת־הָעִיר הַזֹּאת בְּיַד הַכַּשְׂדִּים וּבְיַד נְבוּכַדְרֶאצַּר מֶלֶךְ־בָּבֶל וּלְכָדָהּ,TBH
Jer 32:29,וּבָאוּ הַכַּשְׂדִּים הַנִּלְחָמִים עַל־הָעִיר הַזֹּאת וְהִצִּיתוּ אֶת־הָעִיר הַזֹּאת בָּאֵשׁ וּשְׂרָפוּהָ וְאֵת הַבָּתִּים אֲשֶׁר קִטְּרוּ עַל־גַּגּוֺתֵיהֶם לַבַּעַל וְהִסִּכוּ נְסָכִים לֵאלֹהִים אֲחֵרִים לְמַעַן הַכְעִסֵנִי,TBH
Jer 32:30,כִּי־הָיוּ בְנֵי־יִשְׂרָאֵל וּבְנֵי יְהוּדָה אַךְ עֹשִׂים הָרַע בְּעֵינַי מִנְּעֻרֹתֵיהֶם כִּי בְנֵי־יִשְׂרָאֵל אַךְ מַכְעִסִים אֹתִי בְּמַעֲשֵׂה יְדֵיהֶם נְאֻם־יְהוָה,TBH
Jer 32:31,כִּי עַל־אַפִּי וְעַל־חֲמָתִי הָיְתָה לִּי הָעִיר הַזֹּאת לְמִן־הַיּוֺם אֲשֶׁר בָּנוּ אוֺתָהּ וְעַד הַיּוֺם הַזֶּה לַהֲסִירָהּ מֵעַל פָּנָי,TBH
Jer 32:32,עַל כָּל־רָעַת בְּנֵי־יִשְׂרָאֵל וּבְנֵי יְהוּדָה אֲשֶׁר עָשׂוּ לְהַכְעִסֵנִי הֵמָּה מַלְכֵיהֶם שָׂרֵיהֶם כֹּהֲנֵיהֶם וּנְבִיאֵיהֶם וְאִישׁ יְהוּדָה וְיֹשְׁבֵי יְרוּשָׁלִָם,TBH
Jer 32:33,וַיִּפְנוּ אֵלַי עֹרֶף וְלֹא פָנִים וְלַמֵּד אֹתָם הַשְׁכֵּם וְלַמֵּד וְאֵינָם שֹׁמְעִים לָקַחַת מוּסָר,TBH
Jer 32:34,וַיָּשִׂימוּ שִׁקּוּצֵיהֶם בַּבַּיִת אֲשֶׁר־נִקְרָא־שְׁמִי עָלָיו לְטַמְּאוֺ,TBH
Jer 32:35,וַיִּבְנוּ אֶת־בָּמוֺת הַבַּעַל אֲשֶׁר בְּגֵיא בֶן־הִנֹּם לְהַעֲבִיר אֶת־בְּנֵיהֶם וְאֶת־בְּנוֺתֵיהֶם לַמֹּלֶךְ אֲשֶׁר לֹא־צִוִּיתִים וְלֹא עָלְתָה עַל־לִבִּי לַעֲשׂוֺת הַתּוֺעֵבָה הַזֹּאת לְמַעַן הַחֲטִיא אֶת־יְהוּדָה,TBH
Jer 32:36,וְעַתָּה לָכֵן כֹּה־אָמַר יְהוָה אֱלֹהֵי יִשְׂרָאֵל אֶל־הָעִיר הַזֹּאת אֲשֶׁר אַתֶּם אֹמְרִים נִתְּנָה בְּיַד מֶלֶךְ־בָּבֶל בַּחֶרֶב וּבָרָעָב וּבַדָּבֶר,TBH
Jer 32:37,הִנְנִי מְקַבְּצָם מִכָּל־הָאֲרָצוֺת אֲשֶׁר הִדַּחְתִּים שָׁם בְּאַפִּי וּבַחֲמָתִי וּבְקֶצֶף גָּדוֺל וַהֲשִׁבֹתִים אֶל־הַמָּקוֺם הַזֶּה וְהֹשַׁבְתִּים לָבֶטַח,TBH
Jer 32:38,וְהָיוּ לִי לְעָם וַאֲנִי אֶהְיֶה לָהֶם לֵאלֹהִים,TBH
Jer 32:39,וְנָתַתִּי לָהֶם לֵב אֶחָד וְדֶרֶךְ אֶחָד לְיִרְאָה אוֺתִי כָּל־הַיָּמִים לְטוֺב לָהֶם וְלִבְנֵיהֶם אַחֲרֵיהֶם,TBH
Jer 32:40,וְכָרַתִּי לָהֶם בְּרִית עוֺלָם אֲשֶׁר לֹא־אָשׁוּב מֵאַחֲרֵיהֶם לְהֵיטִיבִי אוֺתָם וְאֶת־יִרְאָתִי אֶתֵּן בִּלְבָבָם לְבִלְתִּי סוּר מֵעָלָי,TBH
Jer 32:41,וְשַׂשְׂתִּי עֲלֵיהֶם לְהֵטִיב אוֺתָם וּנְטַעְתִּים בָּאָרֶץ הַזֹּאת בֶּאֱמֶת בְּכָל־לִבִּי וּבְכָל־נַפְשִׁי,TBH
Jer 32:42,כִּי־כֹה אָמַר יְהוָה כַּאֲשֶׁר הֵבֵאתִי אֶל־הָעָם הַזֶּה אֵת כָּל־הָרָעָה הַגְּדוֺלָה הַזֹּאת כֵּן אָנֹכִי מֵבִיא עֲלֵיהֶם אֶת־כָּל־הַטּוֺבָה אֲשֶׁר אָנֹכִי דֹּבֵר עֲלֵיהֶם,TBH
Jer 32:43,וְנִקְנָה הַשָּׂדֶה בָּאָרֶץ הַזֹּאת אֲשֶׁר אַתֶּם אֹמְרִים שְׁמָמָה הִיא מֵאֵין אָדָם וּבְהֵמָה נִתְּנָה בְּיַד הַכַּשְׂדִּים,TBH
Jer 32:44,שָׂדוֺת בַּכֶּסֶף יִקְנוּ וְכָתוֺב בַּסֵּפֶר וְחָתוֺם וְהָעֵד עֵדִים בְּאֶרֶץ בִּנְיָמִן וּבִסְבִיבֵי יְרוּשָׁלִַם וּבְעָרֵי יְהוּדָה וּבְעָרֵי הָהָר וּבְעָרֵי הַשְּׁפֵלָה וּבְעָרֵי הַנֶּגֶב כִּי־אָשִׁיב אֶת־שְׁבוּתָם נְאֻם־יְהוָה,TBH
Jer 33:1,וַיְהִי דְבַר־יְהוָה אֶל־יִרְמְיָהוּ שֵׁנִית וְהוּא עוֺדֶנּוּ עָצוּר בַּחֲצַר הַמַּטָּרָה לֵאמֹר,TBH
Jer 33:2,כֹּה־אָמַר יְהוָה עֹשָׂהּ יְהוָה יוֺצֵר אוֺתָהּ לַהֲכִינָהּ יְהוָה שְׁמוֺ,TBH
Jer 33:3,קְרָא אֵלַי וְאֶעֱנֶךָּ וְאַגִּידָה לְּךָ גְּדֹלוֺת וּבְצֻרוֺת לֹא יְדַעְתָּם,TBH
Jer 33:4,כִּי כֹה אָמַר יְהוָה אֱלֹהֵי יִשְׂרָאֵל עַל־בָּתֵּי הָעִיר הַזֹּאת וְעַל־בָּתֵּי מַלְכֵי יְהוּדָה הַנְּתֻצִים אֶל־הַסֹּלְלוֺת וְאֶל־הֶחָרֶב,TBH
Jer 33:5,בָּאִים לְהִלָּחֵם אֶת־הַכַּשְׂדִּים וּלְמַלְאָם אֶת־פִּגְרֵי הָאָדָם אֲשֶׁר־הִכֵּיתִי בְאַפִּי וּבַחֲמָתִי וַאֲשֶׁר הִסְתַּרְתִּי פָנַי מֵהָעִיר הַזֹּאת עַל כָּל־רָעָתָם,TBH
Jer 33:6,הִנְנִי מַעֲלֶה־לָּהּ אֲרֻכָה וּמַרְפֵּא וּרְפָאתִים וְגִלֵּיתִי לָהֶם עֲתֶרֶת שָׁלוֺם וֶאֱמֶת,TBH
Jer 33:7,וַהֲשִׁבֹתִי אֶת־שְׁבוּת יְהוּדָה וְאֵת שְׁבוּת יִשְׂרָאֵל וּבְנִתִים כְּבָרִאשֹׁנָה,TBH
Jer 33:8,וְטִהַרְתִּים מִכָּל־עֲוֹנָם אֲשֶׁר חָטְאוּ־לִי וְסָלַחְתִּי לְכָל־עֲוֹנוֺתֵיהֶם אֲשֶׁר חָטְאוּ־לִי וַאֲשֶׁר פָּשְׁעוּ בִי,TBH
Jer 33:9,וְהָיְתָה לִּי לְשֵׁם שָׂשׂוֺן לִתְהִלָּה וּלְתִפְאֶרֶת לְכֹל גּוֺיֵי הָאָרֶץ אֲשֶׁר יִשְׁמְעוּ אֶת־כָּל־הַטּוֺבָה אֲשֶׁר אָנֹכִי עֹשֶׂה אֹתָם וּפָחֲדוּ וְרָגְזוּ עַל כָּל־הַטּוֺבָה וְעַל כָּל־הַשָּׁלוֺם אֲשֶׁר אָנֹכִי עֹשֶׂה לָּהּ,TBH
Jer 33:10,כֹּה אָמַר יְהוָה עוֺד יִשָּׁמַע בַּמָּקוֺם־הַזֶּה אֲשֶׁר אַתֶּם אֹמְרִים חָרֵב הוּא מֵאֵין אָדָם וּמֵאֵין בְּהֵמָה בְּעָרֵי יְהוּדָה וּבְחֻצוֺת יְרוּשָׁלִַם הַנְשַׁמּוֺת מֵאֵין אָדָם וּמֵאֵין יוֺשֵׁב וּמֵאֵין בְּהֵמָה,TBH
Jer 33:11,קוֺל שָׂשׂוֺן וְקוֺל שִׂמְחָה קוֺל חָתָן וְקוֺל כַּלָּה קוֺל אֹמְרִים הוֺדוּ אֶת־יְהוָה צְבָאוֺת כִּי־טוֺב יְהוָה כִּי־לְעוֺלָם חַסְדּוֺ מְבִאִים תּוֺדָה בֵּית יְהוָה כִּי־אָשִׁיב אֶת־שְׁבוּת־הָאָרֶץ כְּבָרִאשֹׁנָה אָמַר יְהוָה,TBH
Jer 33:12,כֹּה־אָמַר יְהוָה צְבָאוֺת עוֺד יִהְיֶה בַּמָּקוֺם הַזֶּה הֶחָרֵב מֵאֵין־אָדָם וְעַד־בְּהֵמָה וּבְכָל־עָרָיו נְוֵה רֹעִים מַרְבִּצִים צֹאן,TBH
Jer 33:13,בְּעָרֵי הָהָר בְּעָרֵי הַשְּׁפֵלָה וּבְעָרֵי הַנֶּגֶב וּבְאֶרֶץ בִּנְיָמִן וּבִסְבִיבֵי יְרוּשָׁלִַם וּבְעָרֵי יְהוּדָה עֹד תַּעֲבֹרְנָה הַצֹּאן עַל־יְדֵי מוֺנֶה אָמַר יְהוָה,TBH
Jer 33:14,הִנֵּה יָמִים בָּאִים נְאֻם־יְהוָה וַהֲקִמֹתִי אֶת־הַדָּבָר הַטּוֺב אֲשֶׁר דִּבַּרְתִּי אֶל־בֵּית יִשְׂרָאֵל וְעַל־בֵּית יְהוּדָה,TBH
Jer 33:15,בַּיָּמִים הָהֵם וּבָעֵת הַהִיא אַצְמִיחַ לְדָוִד צֶמַח צְדָקָה וְעָשָׂה מִשְׁפָּט וּצְדָקָה בָּאָרֶץ,TBH
Jer 33:16,בַּיָּמִים הָהֵם תִּוָּשַׁע יְהוּדָה וִירוּשָׁלִַם תִּשְׁכּוֺן לָבֶטַח וְזֶה אֲשֶׁר־יִקְרָא־לָהּ יְהוָה צִדְקֵנוּ,TBH
Jer 33:17,כִּי־כֹה אָמַר יְהוָה לֹא־יִכָּרֵת לְדָוִד אִישׁ יֹשֵׁב עַל־כִּסֵּא בֵית־יִשְׂרָאֵל,TBH
Jer 33:18,וְלַכֹּהֲנִים הַלְוִיִּם לֹא־יִכָּרֵת אִישׁ מִלְּפָנָי מַעֲלֶה עוֺלָה וּמַקְטִיר מִנְחָה וְעֹשֶׂה זֶּבַח כָּל־הַיָּמִים,TBH
Jer 33:19,וַיְהִי דְּבַר־יְהוָה אֶל־יִרְמְיָהוּ לֵאמוֺר,TBH
Jer 33:20,כֹּה אָמַר יְהוָה אִם־תָּפֵרוּ אֶת־בְּרִיתִי הַיּוֺם וְאֶת־בְּרִיתִי הַלָּיְלָה וּלְבִלְתִּי הֱיוֺת יוֺמָם־וָלַיְלָה בְּעִתָּם,TBH
Jer 33:21,גַּם־בְּרִיתִי תֻפַר אֶת־דָּוִד עַבְדִּי מִהְיוֺת־לוֺ בֵן מֹלֵךְ עַל־כִּסְאוֺ וְאֶת־הַלְוִיִּם הַכֹּהֲנִים מְשָׁרְתָי,TBH
Jer 33:22,אֲשֶׁר לֹא־יִסָּפֵר צְבָא הַשָּׁמַיִם וְלֹא יִמַּד חוֺל הַיָּם כֵּן אַרְבֶּה אֶת־זֶרַע דָּוִד עַבְדִּי וְאֶת־הַלְוִיִּם מְשָׁרְתֵי אֹתִי,TBH
Jer 33:23,וַיְהִי דְּבַר־יְהוָה אֶל־יִרְמְיָהוּ לֵאמֹר,TBH
Jer 33:24,הֲלוֺא רָאִיתָ מָה־הָעָם הַזֶּה דִּבְּרוּ לֵאמֹר שְׁתֵּי הַמִּשְׁפָּחוֺת אֲשֶׁר בָּחַר יְהוָה בָּהֶם וַיִּמְאָסֵם וְאֶת־עַמִּי יִנְאָצוּן מִהְיוֺת עוֺד גּוֺי לִפְנֵיהֶם,TBH
Jer 33:25,כֹּה אָמַר יְהוָה אִם־לֹא בְרִיתִי יוֺמָם וָלָיְלָה חֻקּוֺת שָׁמַיִם וָאָרֶץ לֹא־שָׂמְתִּי,TBH
Jer 33:26,גַּם־זֶרַע יַעֲקוֺב וְדָוִד עַבְדִּי אֶמְאַס מִקַּחַת מִזַּרְעוֺ מֹשְׁלִים אֶל־זֶרַע אַבְרָהָם יִשְׂחָק וְיַעֲקֹב כִּי־אִָיב אֶת־שְׁבוּתָם וְרִחַמְתִּים,TBH
Jer 34:1,הַדָּבָר אֲשֶׁר־הָיָה אֶל־יִרְמְיָהוּ מֵאֵת יְהוָה וּנְבוּכַדְרֶאצַּר מֶלֶךְ־בָּבֶל וְכָל־חֵילוֺ וְכָל־מַמְלְכוֺת אֶרֶץ מֶמְשֶׁלֶת יָדוֺ וְכָל־הָעַמִּים נִלְחָמִים עַל־יְרוּשָׁלִַם וְעַל־כָּל־עָרֶיהָ לֵאמֹר,TBH
Jer 34:2,כֹּה־אָמַר יְהוָה אֱלֹהֵי יִשְׂרָאֵל הָלֹךְ וְאָמַרְתָּ אֶל־צִדְקִיָּהוּ מֶלֶךְ יְהוּדָה וְאָמַרְתָּ אֵלָיו כֹּה אָמַר יְהוָה הִנְנִי נֹתֵן אֶת־הָעִיר הַזֹּאת בְּיַד מֶלֶךְ־בָּבֶל וּשְׂרָפָהּ בָּאֵשׁ,TBH
Jer 34:3,וְאַתָּה לֹא תִמָּלֵט מִיָּדוֺ כִּי תָּפֹשׂ תִּתָּפֵשׂ וּבְיָדוֺ תִּנָּתֵן וְעֵינֶיךָ אֶת־עֵינֵי מֶלֶךְ־בָּבֶל תִּרְאֶינָה וּפִיהוּ אֶת־פִּיךָ יְדַבֵּר וּבָבֶל תָּבוֺא,TBH
Jer 34:4,אַךְ שְׁמַע דְּבַר־יְהוָה צִדְקִיָּהוּ מֶלֶךְ יְהוּדָה כֹּה־אָמַר יְהוָה עָלֶיךָ לֹא תָמוּת בֶּחָרֶב,TBH
Jer 34:5,בְּשָׁלוֺם תָּמוּת וּכְמִשְׂרְפוֺת אֲבוֺתֶיךָ הַמְּלָכִים הָרִאשֹׁנִים אֲשֶׁר־הָיוּ לְפָנֶיךָ כֵּן יִשְׂרְפוּ־לָךְ וְהוֺי אָדוֺן יִסְפְּדוּ־לָךְ כִּי־דָבָר אֲנִי־דִבַּרְתִּי נְאֻם־יְהוָה,TBH
Jer 34:6,וַיְדַבֵּר יִרְמְיָהוּ הַנָּבִיא אֶל־צִדְקִיָּהוּ מֶלֶךְ יְהוּדָה אֵת כָּל־הַדְּבָרִים הָאֵלֶּה בִּירוּשָׁלִָם,TBH
Jer 34:7,וְחֵיל מֶלֶךְ־בָּבֶל נִלְחָמִים עַל־יְרוּשָׁלִַם וְעַל כָּל־עָרֵי יְהוּדָה הַנּוֺתָרוֺת אֶל־לָכִישׁ וְאֶל־עֲזֵקָה כִּי הֵנָּה נִשְׁאֲרוּ בְּעָרֵי יְהוּדָה עָרֵי מִבְצָר,TBH
Jer 34:8,הַדָּבָר אֲשֶׁר־הָיָה אֶל־יִרְמְיָהוּ מֵאֵת יְהוָה אַחֲרֵי כְּרֹת הַמֶּלֶךְ צִדְקִיָּהוּ בְּרִית אֶת־כָּל־הָעָם אֲשֶׁר בִּירוּשָׁלִַם לִקְרֹא לָהֶם דְּרוֺר,TBH
Jer 34:9,לְשַׁלַּח אִישׁ אֶת־עַבְדּוֺ וְאִישׁ אֶת־שִׁפְחָתוֺ הָעִבְרִי וְהָעִבְרִיָּה חָפְשִׁים לְבִלְתִּי עֲבָד־בָּם בִּיהוּדִי אָחִיהוּ אִישׁ,TBH
Jer 34:10,וַיִּשְׁמְעוּ כָל־הַשָּׂרִים וְכָל־הָעָם אֲשֶׁר־בָּאוּ בַבְּרִית לְשַׁלַּח אִישׁ אֶת־עַבְדּוֺ וְאִישׁ אֶת־שִׁפְחָתוֺ חָפְשִׁים לְבִלְתִּי עֲבָד־בָּם עוֺד וַיִּשְׁמְעוּ וַיְשַׁלֵּחוּ,TBH
Jer 34:11,וַיָּשׁוּבוּ אַחֲרֵי־כֵן וַיָּשִׁבוּ אֶת־הָעֲבָדִים וְאֶת־הַשְּׁפָחוֺת אֲשֶׁר שִׁלְּחוּ חָפְשִׁים וַיִּכְבְּוּם לַעֲבָדִים וְלִשְׁפָחוֺת,TBH
Jer 34:12,וַיְהִי דְבַר־יְהוָה אֶל־יִרְמְיָהוּ מֵאֵת יְהוָה לֵאמֹר,TBH
Jer 34:13,כֹּה־אָמַר יְהוָה אֱלֹהֵי יִשְׂרָאֵל אָנֹכִי כָּרַתִּי בְרִית אֶת־אֲבוֺתֵיכֶם בְּיוֺם הוֺצִאִי אוֺתָם מֵאֶרֶץ מִצְרַיִם מִבֵּית עֲבָדִים לֵאמֹר,TBH
Jer 34:14,מִקֵּץ שֶׁבַע שָׁנִים תְּשַׁלְּחוּ אִישׁ אֶת־אָחִיו הָעִבְרִי אֲשֶׁר־יִמָּכֵר לְךָ וַעֲבָדְךָ שֵׁשׁ שָׁנִים וְשִׁלַּחְתּוֺ חָפְשִׁי מֵעִמָּךְ וְלֹא־שָׁמְעוּ אֲבוֺתֵיכֶם אֵלַי וְלֹא הִטּוּ אֶת־אָזְנָם,TBH
Jer 34:15,וַתָּשֻׁבוּ אַתֶּם הַיּוֺם וַתַּעֲשׂוּ אֶת־הַיָּשָׁר בְּעֵינַי לִקְרֹא דְרוֺר אִישׁ לְרֵעֵהוּ וַתִּכְרְתוּ בְרִית לְפָנַי בַּבַּיִת אֲשֶׁר־נִקְרָא שְׁמִי עָלָיו,TBH
Jer 34:16,וַתָּשֻׁבוּ וַתְּחַלְּלוּ אֶת־שְׁמִי וַתָּשִׁבוּ אִישׁ אֶת־עַבְדּוֺ וְאִישׁ אֶת־שִׁפְחָתוֺ אֲשֶׁר־שִׁלַּחְתֶּם חָפְשִׁים לְנַפְשָׁם וַתִּכְבְּשׁוּ אֹתָם לִהְיוֺת לָכֶם לַעֲבָדִים וְלִשְׁפָחוֺת,TBH
Jer 34:17,לָכֵן כֹּה־אָמַר יְהוָה אַתֶּם לֹא־שְׁמַעְתֶּם אֵלַי לִקְרֹא דְרוֺר אִישׁ לְאָחִיו וְאִישׁ לְרֵעֵהוּ הִנְנִי קֹרֵא לָכֶם דְּרוֺר נְאֻם־יְהוָה אֶל־הַחֶרֶב אֶל־הַדֶּבֶר וְאֶל־הָרָעָב וְנָתַתִּי אֶתְכֶם לְזַעֲוָה לְכֹל מַמְלְכוֺת הָאָרֶץ,TBH
Jer 34:18,וְנָתַתִּי אֶת־הָאֲנָשִׁים הָעֹבְרִים אֶת־בְּרִתִי אֲשֶׁר לֹא־הֵקִימוּ אֶת־דִּבְרֵי הַבְּרִית אֲשֶׁר כָּרְתוּ לְפָנָי הָעֵגֶל אֲשֶׁר כָּרְתוּ לִשְׁנַיִם וַיַּעַבְרוּ בֵּין בְּתָרָיו,TBH
Jer 34:19,שָׂרֵי יְהוּדָה וְשָׂרֵי יְרוּשָׁלִַם הַסָּרִסִים וְהַכֹּהֲנִים וְכֹל עַם הָאָרֶץ הָעֹבְרִים בֵּין בִּתְרֵי הָעֵגֶל,TBH
Jer 34:20,וְנָתַתִּי אוֺתָם בְּיַד אֹיְבֵיהֶם וּבְיַד מְבַקְשֵׁי נַפְשָׁם וְהָיְתָה נִבְלָתָם לְמַאֲכָל לְעוֺף הַשָּׁמַיִם וּלְבֶהֱמַת הָאָרֶץ,TBH
Jer 34:21,וְאֶת־צִדְקִיָּהוּ מֶלֶךְ־יְהוּדָה וְאֶת־שָׂרָיו אֶתֵּן בְּיַד אֹיְבֵיהֶם וּבְיַד מְבַקְשֵׁי נַפְשָׁם וּבְיַד חֵיל מֶלֶךְ בָּבֶל הָעֹלִים מֵעֲלֵיכֶם,TBH
Jer 34:22,הִנְנִי מְצַוֶּה נְאֻם־יְהוָה וַהֲשִׁבֹתִים אֶל־הָעִיר הַזֹּאת וְנִלְחֲמוּ עָלֶיהָ וּלְכָדוּהָ וּשְׂרָפֻהָ בָאֵשׁ וְאֶת־עָרֵי יְהוּדָה אֶתֵּן שְׁמָמָה מֵאֵין יֹשֵׁב,TBH
Jer 35:1,הַדָּבָר אֲשֶׁר־הָיָה אֶל־יִרְמְיָהוּ מֵאֵת יְהוָה בִּימֵי יְהוֺיָקִים בֶּן־יֹאשִׁיָּהוּ מֶלֶךְ יְהוּדָה לֵאמֹר,TBH
Jer 35:2,הָלוֺךְ אֶל־בֵּית הָרֵכָבִים וְדִבַּרְתָּ אוֺתָם וַהֲבִאוֺתָם בֵּית יְהוָה אֶל־אַחַת הַלְּשָׁכוֺת וְהִשְׁקִיתָ אוֺתָם יָיִן,TBH
Jer 35:3,וָאֶקַּח אֶת־יַאֲזַנְיָה בֶן־יִרְמְיָהוּ בֶּן־חֲבַצִּנְיָה וְאֶת־אֶחָיו וְאֶת־כָּל־בָּנָיו וְאֵת כָּל־בֵּית הָרֵכָבִים,TBH
Jer 35:4,וָאָבִא אֹתָם בֵּית יְהוָה אֶל־לִשְׁכַּת בְּנֵי חָנָן בֶּן־יִגְדַּלְיָהוּ אִישׁ הָאֱלֹהִים אֲשֶׁר־אֵצֶל לִשְׁכַּת הַשָּׂרִים אֲשֶׁר מִמַּעַל לְלִשְׁכַּת מַעֲשֵׂיָהוּ בֶן־שַׁלֻּם שֹׁמֵר הַסַּף,TBH
Jer 35:5,וָאֶתֵּן לִפְנֵי בְּנֵי בֵית־הָרֵכָבִים גְּבִעִים מְלֵאִים יַיִן וְכֹסוֺת וָאֹמַר אֲלֵיהֶם שְׁתוּ־יָיִן,TBH
Jer 35:6,וַיֹּאמְרוּ לֹא נִשְׁתֶּה־יָּיִן כִּי יוֺנָדָב בֶּן־רֵכָב אָבִינוּ צִוָּה עָלֵינוּ לֵאמֹר לֹא תִשְׁתּוּ־יַיִן אַתֶּם וּבְנֵיכֶם עַד־עוֺלָם,TBH
Jer 35:7,וּבַיִת לֹא־תִבְנוּ וְזֶרַע לֹא־תִזְרָעוּ וְכֶרֶם לֹא־תִטָּעוּ וְלֹא יִהְיֶה לָכֶם כִּי בָּאֳהָלִים תֵּשְׁבוּ כָּל־יְמֵיכֶם לְמַעַן תִּחְיוּ יָמִים רַבִּים עַל־פְּנֵי הָאֲדָמָה אֲשֶׁר אַתֶּם גָּרִים שָׁם,TBH
Jer 35:8,וַנִּשְׁמַע בְּקוֺל יְהוֺנָדָב בֶּן־רֵכָב אָבִינוּ לְכֹל אֲשֶׁר צִוָּנוּ לְבִלְתִּי שְׁתוֺת־יַיִן כָּל־יָמֵינוּ אֲנַחְנוּ נָשֵׁינוּ בָּנֵינוּ וּבְנֹתֵינוּ,TBH
Jer 35:9,וּלְבִלְתִּי בְּנוֺת בָּתִּים לְשִׁבְתֵּנוּ וְכֶרֶם וְשָׂדֶה וָזֶרַע לֹא יִהְיֶה־לָּנוּ,TBH
Jer 35:10,וַנֵּשֶׁב בָּאֳהָלִים וַנִּשְׁמַע וַנַּעַשׂ כְּכֹל אֲשֶׁר־צִוָּנוּ יוֺנָדָב אָבִינוּ,TBH
Jer 35:11,וַיְהִי בַּעֲלוֺת נְבוּכַדְרֶאצַּר מֶלֶךְ־בָּבֶל אֶל־הָאָרֶץ וַנֹּאמֶר בֹּאוּ וְנָבוֺא יְרוּשָׁלִַם מִפְּנֵי חֵיל הַכַּשְׂדִּים וּמִפְּנֵי חֵיל אֲרָם וַנֵּשֶׁב בִּירוּשָׁלִָם,TBH
Jer 35:12,וַיְהִי דְּבַר־יְהוָה אֶל־יִרְמְיָהוּ לֵאמֹר,TBH
Jer 35:13,כֹּה־אָמַר יְהוָה צְבָאוֺת אֱלֹהֵי יִשְׂרָאֵל הָלֹךְ וְאָמַרְתָּ לְאִישׁ יְהוּדָה וּלְיוֺשְׁבֵי יְרוּשָׁלִָם הֲלוֺא תִקְחוּ מוּסָר לִשְׁמֹעַ אֶל־דְּבָרַי נְאֻם־יְהוָה,TBH
Jer 35:14,הוּקַם אֶת־דִּבְרֵי יְהוֺנָדָב בֶּן־רֵכָב אֲשֶׁר־צִוָּה אֶת־בָּנָיו לְבִלְתִּי שְׁתוֺת־יַיִן וְלֹא שָׁתוּ עַד־הַיּוֺם הַזֶּה כִּי שָׁמְעוּ אֵת מִצְוַת אֲבִיהֶם וְאָנֹכִי דִּבַּרְתִּי אֲלֵיכֶם הַשְׁכֵּם וְדַבֵּר וְלֹא שְׁמַעְתֶּם אֵלָי,TBH
Jer 35:15,וָאֶשְׁלַח אֲלֵיכֶם אֶת־כָּל־עֲבָדַי הַנְּבִאִים הַשְׁכֵּים וְשָׁלֹחַ לֵאמֹר שֻׁבוּ־נָא אִישׁ מִדַּרְכּוֺ הָרָעָה וְהֵיטִיבוּ מַעַלְלֵיכֶם וְאַל־תֵּלְכוּ אַחֲרֵי אֱלֹהִים אֲחֵרִים לְעָבְדָם וּשְׁבוּ אֶל־הָאֲדָמָה אֲשֶׁר־נָתַתִּי לָכֶם וְלַאֲבֹתֵיכֶם וְלֹא הִטִּיתֶם אֶת־אָזְנְכֶם וְלֹא שְׁמַעְתֶּם אֵלָי,TBH
Jer 35:16,כִּי הֵקִימוּ בְּנֵי יְהוֺנָדָב בֶּן־רֵכָב אֶת־מִצְוַת אֲבִיהֶם אֲשֶׁר צִוָּם וְהָעָם הַזֶּה לֹא שָׁמְעוּ אֵלָי,TBH
Jer 35:17,לָכֵן כֹּה־אָמַר יְהוָה אֱלֹהֵי צְבָאוֺת אֱלֹהֵי יִשְׂרָאֵל הִנְנִי מֵבִיא אֶל־יְהוּדָה וְאֶל כָּל־יוֺשְׁבֵי יְרוּשָׁלִַם אֵת כָּל־הָרָעָה אֲשֶׁר דִּבַּרְתִּי עֲלֵיהֶם יַעַן דִּבַּרְתִּי אֲלֵיהֶם וְלֹא שָׁמֵעוּ וָאֶקְרָא לָהֶם וְלֹא עָנוּ,TBH
Jer 35:18,וּלְבֵית הָרֵכָבִים אָמַר יִרְמְיָהוּ כֹּה־אָמַר יְהוָה צְבָאוֺת אֱלֹהֵי יִשְׂרָאֵל יַעַן אֲשֶׁר שְׁמַעְתֶּם עַל־מִצְוַת יְהוֺנָדָב אֲבִיכֶם וַתִּשְׁמְרוּ אֶת־כָּל־מִצְוֹתָיו וַתַּעֲשׂוּ כְּכֹל אֲשֶׁר־צִוָּה אֶתְכֶם,TBH
Jer 35:19,לָכֵן כֹּה אָמַר יְהוָה צְבָאוֺת אֱלֹהֵי יִשְׂרָאֵל לֹא־יִכָּרֵת אִישׁ לְיוֺנָדָב בֶּן־רֵכָב עֹמֵד לְפָנַי כָּל־הַיָּמִים,TBH
Jer 36:1,וַיְהִי בַּשָּׁנָה הָרְבִיעִת לִיהוֺיָקִים בֶּן־יֹאשִׁיָּהוּ מֶלֶךְ יְהוּדָה הָיָה הַדָּבָר הַזֶּה אֶל־יִרְמְיָהוּ מֵאֵת יְהוָה לֵאמֹר,TBH
Jer 36:2,קַח־לְךָ מְגִלַּת־סֵפֶר וְכָתַבְתָּ אֵלֶיהָ אֵת כָּל־הַדְּבָרִים אֲשֶׁר־דִּבַּרְתִּי אֵלֶיךָ עַל־יִשְׂרָאֵל וְעַל־יְהוּדָה וְעַל־כָּל־הַגּוֺיִם מִיּוֺם דִּבַּרְתִּי אֵלֶיךָ מִימֵי יֹאשִׁיָּהוּ וְעַד הַיּוֺם הַזֶּה,TBH
Jer 36:3,אוּלַי יִשְׁמְעוּ בֵּית יְהוּדָה אֵת כָּל־הָרָעָה אֲשֶׁר אָנֹכִי חֹשֵׁב לַעֲשׂוֺת לָהֶם לְמַעַן יָשׁוּבוּ אִישׁ מִדַּרְכּוֺ הָרָעָה וְסָלַחְתִּי לַעֲוֹנָם וּלְחַטָּאתָם,TBH
Jer 36:4,וַיִּקְרָא יִרְמְיָהוּ אֶת־בָּרוּךְ בֶּן־נֵרִיָּה וַיִּכְתֹּב בָּרוּךְ מִפִּי יִרְמְיָהוּ אֵת כָּל־דִּבְרֵי יְהוָה אֲשֶׁר־דִּבֶּר אֵלָיו עַל־מְגִלַּת־סֵפֶר,TBH
Jer 36:5,וַיְצַוֶּה יִרְמְיָהוּ אֶת־בָּרוּךְ לֵאמֹר אֲנִי עָצוּר לֹא אוּכַל לָבוֺא בֵּית יְהוָה,TBH
Jer 36:6,וּבָאתָ אַתָּה וְקָרָאתָ בַמְּגִלָּה אֲשֶׁר־כָּתַבְתָּ־מִפִּי אֶת־דִּבְרֵי יְהוָה בְּאָזְנֵי הָעָם בֵּית יְהוָה בְּיוֺם צוֺם וְגַם בְּאָזְנֵי כָל־יְהוּדָה הַבָּאִים מֵעָרֵיהֶם תִּקְרָאֵם,TBH
Jer 36:7,אוּלַי תִּפֹּל תְּחִנָּתָם לִפְנֵי יְהוָה וְיָשֻׁבוּ אִישׁ מִדַּרְכּוֺ הָרָעָה כִּי־גָדוֺל הָאַף וְהַחֵמָה אֲשֶׁר־דִּבֶּר יְהוָה אֶל־הָעָם הַזֶּה,TBH
Jer 36:8,וַיַּעַשׂ בָּרוּךְ בֶּן־נֵרִיָּה כְּכֹל אֲשֶׁר־צִוָּהוּ יִרְמְיָהוּ הַנָּבִיא לִקְרֹא בַסֵּפֶר דִּבְרֵי יְהוָה בֵּית יְהוָֺה,TBH
Jer 36:9,וַיְהִי בַשָּׁנָה הַחֲמִשִׁית לִיהוֺיָקִים בֶּן־יֹאשִׁיָּהוּ מֶלֶךְ־יְהוּדָה בַּחֹדֶשׁ הַתְּשִׁעִי קָרְאוּ צוֺם לִפְנֵי יְהוָה כָּל־הָעָם בִּירוּשָׁלִָם וְכָל־הָעָם הַבָּאִים מֵעָרֵי יְהוּדָה בִּירוּשָׁלִָם,TBH
Jer 36:10,וַיִּקְרָא בָרוּךְ בַּסֵּפֶר אֶת־דִּבְרֵי יִרְמְיָהוּ בֵּית יְהוָה בְּלִשְׁכַּת גְּמַרְיָהוּ בֶן־שָׁפָן הַסֹּפֵר בֶּחָצֵר הָעֶלְיוֺן פֶּתַח שַׁעַר בֵּית־יְהוָה הֶחָדָשׁ בְּאָזְנֵי כָּל־הָעָם,TBH
Jer 36:11,וַיִּשְׁמַע מִכָיְהוּ בֶן־גְּמַרְיָהוּ בֶן־שָׁפָן אֶת־כָּל־דִּבְרֵי יְהוָה מֵעַל הַסֵּפֶר,TBH
Jer 36:12,וַיֵּרֶד בֵּית־הַמֶּלֶךְ עַל־לִשְׁכַּת הַסֹּפֵר וְהִנֵּה־שָׁם כָּל־הַשָּׂרִים יוֺשְׁבִים אֱלִישָׁמָע הַסֹּפֵר וּדְלָיָהוּ בֶן־שְׁמַעְיָהוּ וְאֶלְנָתָן בֶּן־עַכְבּוֺר וּגְמַרְיָהוּ בֶן־שָׁפָן וְצִדְקִיָּהוּ בֶן־חֲנַנְיָהוּ וְכָל־הַשָּׂרִים,TBH
Jer 36:13,וַיַּגֵּד לָהֶם מִכָיְהוּ אֵת כָּל־הַדְּבָרִים אֲשֶׁר שָׁמֵעַ בִּקְרֹא בָרוּךְ בַּסֵּפֶר בְּאָזְנֵי הָעָם,TBH
Jer 36:14,וַיִּשְׁלְחוּ כָל־הַשָּׂרִים אֶל־בָּרוּךְ אֶת־יְהוּדִי בֶּן־נְתַנְיָהוּ בֶּן־שֶׁלֶמְיָהוּ בֶן־כּוּשִׁי לֵאמֹר הַמְּגִלָּה אֲשֶׁר קָרָאתָ בָּהּ בְּאָזְנֵי הָעָם קָחֶנָּה בְיָדְךָ וָלֵךְ וַיִּקַּח בָּרוּךְ בֶּן־נֵרִיָּהוּ אֶת־הַמְּגִלָּה בְּיָדוֺ וַיָּבֹא אֲלֵיהֶם,TBH
Jer 36:15,וַיֹּאמְרוּ אֵלָיו שֵׁב נָא וּקְרָאֶנָּה בְּאָזְנֵינוּ וַיִּקְרָא בָרוּךְ בְּאָזְנֵיהֶם,TBH
Jer 36:16,וַיְהִי כְּשָׁמְעָם אֶת־כָּל־הַדְּבָרִים פָּחֲדוּ אִישׁ אֶל־רֵעֵהוּ וַיֹּאמְרוּ אֶל־בָּרוּךְ הַגֵּיד נַגִּיד לַמֶּלֶךְ אֵת כָּל־הַדְּבָרִים הָאֵלֶּה,TBH
Jer 36:17,וְאֶת־בָּרוּךְ שָׁאֲלוּ לֵאמֹר הַגֶּד־נָא לָנוּ אֵיךְ כָּתַבְתָּ אֶת־כָּל־הַדְּבָרִים הָאֵלֶּה מִפִּיו,TBH
Jer 36:18,וַיֹּאמֶר לָהֶם בָּרוּךְ מִפִּיו יִקְרָא אֵלַי אֵת כָּל־הַדְּבָרִים הָאֵלֶּה וַאֲנִי כֹּתֵב עַל־הַסֵּפֶר בַּדְּיוֺ,TBH
Jer 36:19,וַיֹּאמְרוּ הַשָּׂרִים אֶל־בָּרוּךְ לֵךְ הִסָּתֵר אַתָּה וְיִרְמְיָהוּ וְאִישׁ אַל־יֵדַע אֵיפֹה אַתֶּם,TBH
Jer 36:20,וַיָּבֹאוּ אֶל־הַמֶּלֶךְ חָצֵרָה וְאֶת־הַמְּגִלָּה הִפְקִדוּ בְּלִשְׁכַּת אֱלִישָׁמָע הַסֹּפֵר וַיַּגִּידוּ בְּאָזְנֵי הַמֶּלֶךְ אֵת כָּל־הַדְּבָרִים,TBH
Jer 36:21,וַיִּשְׁלַח הַמֶּלֶךְ אֶת־יְהוּדִי לָקַחַת אֶת־הַמְּגִלָּה וַיִּקָּחֶהָ מִלִּשְׁכַּת אֱלִישָׁמָע הַסֹּפֵר וַיִּקְרָאֶהָ יְהוּדִי בְּאָזְנֵי הַמֶּלֶךְ וּבְאָזְנֵי כָּל־הַשָּׂרִים הָעֹמְדִים מֵעַל הַמֶּלֶךְ,TBH
Jer 36:22,וְהַמֶּלֶךְ יוֺשֵׁב בֵּית הַחֹרֶף בַּחֹדֶשׁ הַתְּשִׁיעִי וְאֶת־הָאָח לְפָנָיו מְבֹעָרֶת,TBH
Jer 36:23,וַיְהִי כִּקְרוֺא יְהוּדִי שָׁלֹשׁ דְּלָתוֺת וְאַרְבָּעָה יִקְרָעֶהָ בְּתַעַר הַסֹּפֵר וְהַשְׁלֵךְ אֶל־הָאֵשׁ אֲשֶׁר אֶל־הָאָח עַד־תֹּם כָּל־הַמְּגִלָּה עַל־הָאֵשׁ אֲשֶׁר עַל־הָאָח,TBH
Jer 36:24,וְלֹא פָחֲדוּ וְלֹא קָרְעוּ אֶת־בִּגְדֵיהֶם הַמֶּלֶךְ וְכָל־עֲבָדָיו הַשֹּׁמְעִים אֵת כָּל־הַדְּבָרִים הָאֵלֶּה,TBH
Jer 36:25,וְגַם אֶלְנָתָן וּדְלָיָהוּ וּגְמַרְיָהוּ הִפְגִּעוּ בַמֶּלֶךְ לְבִלְתִּי שְׂרֹף אֶת־הַמְּגִלָּה וְלֹא שָׁמַע אֲלֵיהֶם,TBH
Jer 36:26,וַיְצַוֶּה הַמֶּלֶךְ אֶת־יְרַחְמְאֵל בֶּן־הַמֶּלֶךְ וְאֶת־שְׂרָיָהוּ בֶן־עַזְרִיאֵל וְאֶת־שֶׁלֶמְיָהוּ בֶּן־עַבְדְּאֵל לָקַחַת אֶת־בָּרוּךְ הַסֹּפֵר וְאֵת יִרְמְיָהוּ הַנָּבִיא וַיַּסְתִּרֵם יְהוָה,TBH
Jer 36:27,וַיְהִי דְבַר־יְהוָה אֶל־יִרְמְיָהוּ אַחֲרֵי שְׂרֹף הַמֶּלֶךְ אֶת־הַמְּגִלָּה וְאֶת־הַדְּבָרִים אֲשֶׁר כָּתַב בָּרוּךְ מִפִּי יִרְמְיָהוּ לֵאמֹר,TBH
Jer 36:28,שׁוּב קַח־לְךָ מְגִלָּה אַחֶרֶת וּכְתֹב עָלֶיהָ אֵת כָּל־הַדְּבָרִים הָרִאשֹׁנִים אֲשֶׁר הָיוּ עַל־הַמְּגִלָּה הָרִאשֹׁנָה אֲשֶׁר שָׂרַף יְהוֺיָקִים מֶלֶךְ־יְהוּדָה,TBH
Jer 36:29,וְעַל־יְהוֺיָקִים מֶלֶךְ־יְהוּדָה תֹאמַר כֹּה אָמַר יְהוָה אַתָּה שָׂרַפְתָּ אֶת־הַמְּגִלָּה הַזֹּאת לֵאמֹר מַדּוּעַ כָּתַבְתָּ עָלֶיהָ לֵאמֹר בֹּא־יָבוֺא מֶלֶךְ־בָּבֶל וְהִשְׁחִית אֶת־הָאָרֶץ הַזֹּאת וְהִשְׁבִּית מִמֶּנָּה אָדָם וּבְהֵמָה,TBH
Jer 36:30,לָכֵן כֹּה־אָמַר יְהוָה עַל־יְהוֺיָקִים מֶלֶךְ יְהוּדָה לֹא־יִהְיֶה־לּוֺ יוֺשֵׁב עַל־כִּסֵּא דָוִד וְנִבְלָתוֺ תִּהְיֶה מֻשְׁלֶכֶת לַחֹרֶב בַּיּוֺם וְלַקֶּרַח בַּלָּיְלָה,TBH
Jer 36:31,וּפָקַדְתִּי עָלָיו וְעַל־זַרְעוֺ וְעַל־עֲבָדָיו אֶת־עֲוֹנָם וְהֵבֵאתִי עֲלֵיהֶם וְעַל־יֹשְׁבֵי יְרוּשָׁלִַם וְאֶל־אִישׁ יְהוּדָה אֵת כָּל־הָרָעָה אֲשֶׁר־דִּבַּרְתִּי אֲלֵיהֶם וְלֹא שָׁמֵעוּ,TBH
Jer 36:32,וְיִרְמְיָהוּ לָקַח מְגִלָּה אַחֶרֶת וַיִּתְּנָהּ אֶל־בָּרוּךְ בֶּן־נֵרִיָּהוּ הַסֹּפֵר וַיִּכְתֹּב עָלֶיהָ מִפִּי יִרְמְיָהוּ אֵת כָּל־דִּבְרֵי הַסֵּפֶר אֲשֶׁר שָׂרַף יְהוֺיָקִים מֶלֶךְ־יְהוּדָה בָּאֵשׁ וְעוֺד נוֺסַף עֲלֵיהֶם דְּבָרִים רַבִּים כָּהֵמָּה,TBH
Jer 37:1,וַיִּמְלָךְ־מֶלֶךְ צִדְקִיָּהוּ בֶּן־יֹאשִׁיָּהוּ תַּחַת כָּנְיָהוּ בֶּן־יְהוֺיָקִים אֲשֶׁר הִמְלִיךְ נְבוּכַדְרֶאצַּר מֶלֶךְ־בָּבֶל בְּאֶרֶץ יְהוּדָה,TBH
Jer 37:2,וְלֹא שָׁמַע הוּא וַעֲבָדָיו וְעַם הָאָרֶץ אֶל־דִּבְרֵי יְהוָה אֲשֶׁר דִּבֶּר בְּיַד יִרְמְיָהוּ הַנָּבִיא,TBH
Jer 37:3,וַיִּשְׁלַח הַמֶּלֶךְ צִדְקִיָּהוּ אֶת־יְהוּכַל בֶּן־שֶׁלֶמְיָה וְאֶת־צְפַנְיָהוּ בֶן־מַעֲשֵׂיָה הַכֹּהֵן אֶל־יִרְמְיָהוּ הַנָּבִיא לֵאמֹר הִתְפַּלֶּל־נָא בַעֲדֵנוּ אֶל־יְהוָה אֱלֹהֵינוּ,TBH
Jer 37:4,וְיִרְמְיָהוּ בָּא וְיֹצֵא בְּתוֺךְ הָעָם וְלֹא־נָתְנוּ אֹתוֺ בֵּית הַכְּלוּא,TBH
Jer 37:5,וְחֵיל פַּרְעֹה יָצָא מִמִּצְרָיִם וַיִּשְׁמְעוּ הַכַּשְׂדִּים הַצָּרִים עַל־יְרוּשָׁלִַם אֶת־שִׁמְעָם וַיֵּעָלוּ מֵעַל יְרוּשָׁלִָם,TBH
Jer 37:6,וַיְהִי דְּבַר־יְהוָה אֶל־יִרְמְיָהוּ הַנָּבִיא לֵאמֹר,TBH
Jer 37:7,כֹּה־אָמַר יְהוָה אֱלֹהֵי יִשְׂרָאֵל כֹּה תֹאמְרוּ אֶל־מֶלֶךְ יְהוּדָה הַשֹּׁלֵחַ אֶתְכֶם אֵלַי לְדָרְשֵׁנִי הִנֵּה חֵיל פַּרְעֹה הַיֹּצֵא לָכֶם לְעֶזְרָה שָׁב לְאַרְצוֺ מִצְרָיִם,TBH
Jer 37:8,וְשָׁבוּ הַכַּשְׂדִּים וְנִלְחֲמוּ עַל־הָעִיר הַזֹּאת וּלְכָדֻהָ וּשְׂרָפֻהָ בָאֵשׁ,TBH
Jer 37:9,כֹּה אָמַר יְהוָה אַל־תַּשִּׁאוּ נַפְשֹׁתֵיכֶם לֵאמֹר הָלֹךְ יֵלְכוּ מֵעָלֵינוּ הַכַּשְׂדִּים כִּי־לֹא יֵלֵכוּ,TBH
Jer 37:10,כִּי אִם־הִכִּיתֶם כָּל־חֵיל כַּשְׂדִּים הַנִּלְחָמִים אִתְּכֶם וְנִשְׁאֲרוּ בָם אֲנָשִׁים מְדֻקָּרִים אִישׁ בְּאָהֳלוֺ יָקוּמוּ וְשָׂרְפוּ אֶת־הָעִיר הַזֹּאת בָּאֵשׁ,TBH
Jer 37:11,וְהָיָה בְּהֵעָלוֺת חֵיל הַכַּשְׂדִּים מֵעַל יְרוּשָׁלִָם מִפְּנֵי חֵיל פַּרְעֹה,TBH
Jer 37:12,וַיֵּצֵא יִרְמְיָהוּ מִירוּשָׁלִַם לָלֶכֶת אֶרֶץ בִּנְיָמִן לַחֲלִק מִשָּׁם בְּתוֺךְ הָעָם,TBH
Jer 37:13,וַיְהִי־הוּא בְּשַׁעַר בִּנְיָמִן וְשָׁם בַּעַל פְּקִדֻת וּשְׁמוֺ יִרְאִיָּיה בֶּן־שֶׁלֶמְיָה בֶּן־חֲנַנְיָה וַיִּתְפֹּשׂ אֶת־יִרְמְיָהוּ הַנָּבִיא לֵאמֹר אֶל־הַכַּשְׂדִּים אַתָּה נֹפֵל,TBH
Jer 37:14,וַיֹּאמֶר יִרְמְיָהוּ שֶׁקֶר אֵינֶנִּי נֹפֵל עַל־הַכַּשְׂדִּים וְלֹא שָׁמַע אֵלָיו וַיִּתְפֹּשׂ יִרְאִיָּיה בְּיִרְמְיָהוּ וַיְבִאֵהוּ אֶל־הַשָּׂרִים,TBH
Jer 37:15,וַיִּקְצְפוּ הַשָּׂרִים עַל־יִרְמְיָהוּ וְהִכּוּ אֹתוֺ וְנָתְנוּ אוֺתוֺ בֵּית הָאֵסוּר בֵּית יְהוֺנָתָן הַסֹּפֵר כִּי־אֹתוֺ עָשׂוּ לְבֵית הַכֶּלֶא,TBH
Jer 37:16,כִּי בָא יִרְמְיָהוּ אֶל־בֵּית הַבּוֺר וְאֶל־הַחֲנֻיוֺת וַיֵּשֶׁב־שָׁם יִרְמְיָהוּ יָמִים רַבִּים,TBH
Jer 37:17,וַיִּשְׁלַח הַמֶּלֶךְ צִדְקִיָּהוּ וַיִּקָּחֵהוּ וַיִּשְׁאָלֵהוּ הַמֶּלֶךְ בְּבֵיתוֺ בַּסֵּתֶר וַיֹּאמֶר הֲיֵשׁ דָּבָר מֵאֵת יְהוָה וַיֹּאמֶר יִרְמְיָהוּ יֵשׁ וַיֹּאמֶר בְּיַד מֶלֶךְ־בָּבֶל תִּנָּתֵן,TBH
Jer 37:18,וַיֹּאמֶר יִרְמְיָהוּ אֶל־הַמֶּלֶךְ צִדְקִיָּהוּ מֶה חָטָאתִי לְךָ וְלַעֲבָדֶיךָ וְלָעָם הַזֶּה כִּי־נְתַתֶּם אוֺתִי אֶל־בֵּית הַכֶּלֶא,TBH
Jer 37:19,וְאַיֵּה נְבִיאֵיכֶם אֲשֶׁר־נִבְּאוּ לָכֶם לֵאמֹר לֹא־יָבֹא מֶלֶךְ־בָּבֶל עֲלֵיכֶם וְעַל הָאָרֶץ הַזֹּאת,TBH
Jer 37:20,וְעַתָּה שְׁמַע־נָא אֲדֹנִי הַמֶּלֶךְ תִּפָּל־נָא תְחִנָּתִי לְפָנֶיךָ וְאַל־תְּשִׁבֵנִי בֵּית יְהוֺנָתָן הַסֹּפֵר וְלֹא אָמוּת שָׁם,TBH
Jer 37:21,וַיְצַוֶּה הַמֶּלֶךְ צִדְקִיָּהוּ וַיַּפְקִדוּ אֶת־יִרְמְיָהוּ בַּחֲצַר הַמַּטָּרָה וְנָתֹן לוֺ כִכַּר־לֶחֶם לַיּוֺם מִחוּץ הָאֹפִים עַד־תֹּם כָּל־הַלֶּחֶם מִן־הָעִיר וַיֵּשֶׁב יִרְמְיָהוּ בַּחֲצַר הַמַּטָּרָה,TBH
Jer 38:1,וַיִּשְׁמַע שְׁפַטְיָה בֶן־מַתָּן וּגְדַלְיָהוּ בֶּן־פַּשְׁחוּר וְיוּכַל בֶּן־שֶׁלֶמְיָהוּ וּפַשְׁחוּר בֶּן־מַלְכִּיָּה אֶת־הַדְּבָרִים אֲשֶׁר יִרְמְיָהוּ מְדַבֵּר אֶל־כָּל־הָעָם לֵאמֹר,TBH
Jer 38:2,כֹּה אָמַר יְהוָה הַיֹּשֵׁב בָּעִיר הַזֹּאת יָמוּת בַּחֶרֶב בָּרָעָב וּבַדָּבֶר וְהַיֹּצֵא אֶל־הַכַּשְׂדִּים וְחָיָה וְהָיְתָה־לּוֺ נַפְשׁוֺ לְשָׁלָל וָחָי,TBH
Jer 38:3,כֹּה אָמַר יְהוָה הִנָּתֹן תִּנָּתֵן הָעִיר הַזֹּאת בְּיַד חֵיל מֶלֶךְ־בָּבֶל וּלְכָדָהּ,TBH
Jer 38:4,וַיֹּאמְרוּ הַשָּׂרִים אֶל־הַמֶּלֶךְ יוּמַת נָא אֶת־הָאִישׁ הַזֶּה כִּי־עַל־כֵּן הוּא־מְרַפֵּא אֶת־יְדֵי אַנְשֵׁי הַמִּלְחָמָה הַנִּשְׁאָרִים בָּעִיר הַזֹּאת וְאֵת יְדֵי כָל־הָעָם לְדַבֵּר אֲלֵיהֶם כַּדְּבָרִים הָאֵלֶּה כִּי הָאִישׁ הַזֶּה אֵינֶנּוּ דֹרֵשׁ לְשָׁלוֺם לָעָם הַזֶּה כִּי אִם־לְרָעָה,TBH
Jer 38:5,וַיֹּאמֶר הַמֶּלֶךְ צִדְקִיָּהוּ הִנֵּה־הוּא בְּיֶדְכֶם כִּי־אֵין הַמֶּלֶךְ יוּכַל אֶתְכֶם דָּבָר,TBH
Jer 38:6,וַיִּקְחוּ אֶת־יִרְמְיָהוּ וַיַּשְׁלִכוּ אֹתוֺ אֶל־הַבּוֺר מַלְכִּיָּהוּ בֶן־הַמֶּלֶךְ אֲשֶׁר בַּחֲצַר הַמַּטָּרָה וַיְשַׁלְּחוּ אֶת־יִרְמְיָהוּ בַּחֲבָלִים וּבַבּוֺר אֵין־מַיִם כִּי אִם־טִיט וַיִּטְבַּע יִרְמְיָהוּ בַּטִּיט,TBH
Jer 38:7,וַיִּשְׁמַע עֶבֶד־מֶלֶךְ הַכּוּשִׁי אִישׁ סָרִיס וְהוּא בְּבֵית הַמֶּלֶךְ כִּי־נָתְנוּ אֶת־יִרְמְיָהוּ אֶל־הַבּוֺר וְהַמֶּלֶךְ יוֺשֵׁב בְּשַׁעַר בִּנְיָמִן,TBH
Jer 38:8,וַיֵּצֵא עֶבֶד־מֶלֶךְ מִבֵּית הַמֶּלֶךְ וַיְדַבֵּר אֶל־הַמֶּלֶךְ לֵאמֹר,TBH
Jer 38:9,אֲדֹנִי הַמֶּלֶךְ הֵרֵעוּ הָאֲנָשִׁים הָאֵלֶּה אֵת כָּל־אֲשֶׁר עָשׂוּ לְיִרְמְיָהוּ הַנָּבִיא אֵת אֲשֶׁר־הִשְׁלִיכוּ אֶל־הַבּוֺר וַיָּמָת תַּחְתָּיו מִפְּנֵי הָרָעָב כִּי אֵין הַלֶּחֶם עוֺד בָּעִיר,TBH
Jer 38:10,וַיְצַוֶּה הַמֶּלֶךְ אֵת עֶבֶד־מֶלֶךְ הַכּוּשִׁי לֵאמֹר קַח בְּיָדְךָ מִזֶּה שְׁלֹשִׁים אֲנָשִׁים וְהַעֲלִיתָ אֶת־יִרְמְיָהוּ הַנָּבִיא מִן־הַבּוֺר בְּטֶרֶם יָמוּת,TBH
Jer 38:11,וַיִּקַּח עֶבֶד־מֶלֶךְ אֶת־הָאֲנָשִׁים בְּיָדוֺ וַיָּבֹא בֵית־הַמֶּלֶךְ אֶל־תַּחַת הָאוֺצָר וַיִּקַּח מִשָּׁם בְּלוֺיֵ סְחָבוֺת וּבְלוֺיֵ מְלָחִים וַיְשַׁלְּחֵם אֶל־יִרְמְיָהוּ אֶל־הַבּוֺר בַּחֲבָלִים,TBH
Jer 38:12,וַיֹּאמֶר עֶבֶד־מֶלֶךְ הַכּוּשִׁי אֶל־יִרְמְיָהוּ שִׂים נָא בְּלוֺאֵי הַסְּחָבוֺת וְהַמְּלָחִים תַּחַת אַצִּלוֺת יָדֶיךָ מִתַּחַת לַחֲבָלִים וַיַּעַשׂ יִרְמְיָהוּ כֵּן,TBH
Jer 38:13,וַיִּמְשְׁכוּ אֶת־יִרְמְיָהוּ בַּחֲבָלִים וַיַּעֲלוּ אֹתוֺ מִן־הַבּוֺר וַיֵּשֶׁב יִרְמְיָהוּ בַּחֲצַר הַמַּטָּרָה,TBH
Jer 38:14,וַיִּשְׁלַח הַמֶּלֶךְ צִדְקִיָּהוּ וַיִּקַּח אֶת־יִרְמְיָהוּ הַנָּבִיא אֵלָיו אֶל־מָבוֺא הַשְּׁלִישִׁי אֲשֶׁר בְּבֵית יְהוָה וַיֹּאמֶר הַמֶּלֶךְ אֶל־יִרְמְיָהוּ שֹׁאֵל אֲנִי אֹתְךָ דָּבָר אַל־תְּכַחֵד מִמֶּנִּי דָּבָר,TBH
Jer 38:15,וַיֹּאמֶר יִרְמְיָהוּ אֶל־צִדְקִיָּהוּ כִּי אַגִּיד לְךָ הֲלוֺא הָמֵת תְּמִיתֵנִי וְכִי אִיעָצְךָ לֹא תִשְׁמַע אֵלָי,TBH
Jer 38:16,וַיִּשָּׁבַע הַמֶּלֶךְ צִדְקִיָּהוּ אֶל־יִרְמְיָהוּ בַּסֵּתֶר לֵאמֹר חַי־יְהוָה אֲֶר עָשָׂה־לָנוּ אֶת־הַנֶּפֶשׁ הַזֹּאת אִם־אֲמִיתֶךָ וְאִם־אֶתֶּנְךָ בְּיַד הָאֲנָשִׁים הָאֵלֶּה אֲשֶׁר מְבַקְשִׁים אֶת־נַפְשֶׁךָ,TBH
Jer 38:17,וַיֹּאמֶר יִרְמְיָהוּ אֶל־צִדְקִיָּהוּ כֹּה־אָמַר יְהוָה אֱלֹהֵי צְבָאוֺת אֱלֹהֵי יִשְׂרָאֵל אִם־יָצֹא תֵצֵא אֶל־שָׂרֵי מֶלֶךְ־בָּבֶל וְחָיְתָה נַפְשֶׁךָ וְהָעִיר הַזֹּאת לֹא תִשָּׂרֵף בָּאֵשׁ וְחָיִתָה אַתָּה וּבֵיתֶךָ,TBH
Jer 38:18,וְאִם לֹא־תֵצֵא אֶל־שָׂרֵי מֶלֶךְ בָּבֶל וְנִתְּנָה הָעִיר הַזֹּאת בְּיַד הַכַּשְׂדִּים וּשְׂרָפוּהָ בָּאֵשׁ וְאַתָּה לֹא־תִמָּלֵט מִיָּדָם,TBH
Jer 38:19,וַיֹּאמֶר הַמֶּלֶךְ צִדְקִיָּהוּ אֶל־יִרְמְיָהוּ אֲנִי דֹאֵג אֶת־הַיְּהוּדִים אֲשֶׁר נָפְלוּ אֶל־הַכַּשְׂדִּים פֶּן־יִתְּנוּ אֹתִי בְּיָדָם וְהִתְעַלְּלוּ־בִי,TBH
Jer 38:20,וַיֹּאמֶר יִרְמְיָהוּ לֹא יִתֵּנוּ שְׁמַע־נָא בְּקוֺל יְהוָה לַאֲשֶׁר אֲנִי דֹּבֵר אֵלֶיךָ וְיִיטַב לְךָ וּתְחִי נַפְשֶׁךָ,TBH
Jer 38:21,וְאִם־מָאֵן אַתָּה לָצֵאת זֶה הַדָּבָר אֲשֶׁר הִרְאַנִי יְהוָה,TBH
Jer 38:22,וְהִנֵּה כָל־הַנָּשִׁים אֲשֶׁר נִשְׁאֲרוּ בְּבֵית מֶלֶךְ־יְהוּדָה מוּצָאוֺת אֶל־שָׂרֵי מֶלֶךְ בָּבֶל וְהֵנָּה אֹמְרוֺת הִסִּיתוּךָ וְיָכְלוּ לְךָ אַנְשֵׁי שְׁלֹמֶךָ הָטְבְּעוּ בַבֹּץ רַגְלֶךָ נָסֹגוּ אָחוֺר,TBH
Jer 38:23,וְאֶת־כָּל־נָשֶׁיךָ וְאֶת־בָּנֶיךָ מוֺצִאִים אֶל־הַכַּשְׂדִּים וְאַתָּה לֹא־תִמָּלֵט מִיָּדָם כִּי בְיַד מֶלֶךְ־בָּבֶל תִּתָּפֵשׂ וְאֶת־הָעִיר הַזֹּאת תִּשְׂרֹף בָּאֵשׁ,TBH
Jer 38:24,וַיֹּאמֶר צִדְקִיָּהוּ אֶל־יִרְמְיָהוּ אִישׁ אַל־יֵדַע בַּדְּבָרִים־הָאֵלֶּה וְלֹא תָמוּת,TBH
Jer 38:25,וְכִי־יִשְׁמְעוּ הַשָּׂרִים כִּי־דִבַּרְתִּי אִתָּךְ וּבָאוּ אֵלֶיךָ וְאָמְרוּ אֵלֶיךָ הַגִּידָה־נָּא לָנוּ מַה־דִּבַּרְתָּ אֶל־הַמֶּלֶךְ אַל־תְּכַחֵד מִמֶּנּוּ וְלֹא נְמִיתֶךָ וּמַה־דִּבֶּר אֵלֶיךָ הַמֶּלֶךְ,TBH
Jer 38:26,וְאָמַרְתָּ אֲלֵיהֶם מַפִּיל־אֲנִי תְחִנָּתִי לִפְנֵי הַמֶּלֶךְ לְבִלְתִּי הֲשִׁיבֵנִי בֵּית יְהוֺנָתָן לָמוּת שָׁם,TBH
Jer 38:27,וַיָּבֹאוּ כָל־הַשָּׂרִים אֶל־יִרְמְיָהוּ וַיִּשְׁאֲלוּ אֹתוֺ וַיַּגֵּד לָהֶם כְּכָל־הַדְּבָרִים הָאֵלֶּה אֲשֶׁר צִוָּה הַמֶּלֶךְ וַיַּחֲרִשׁוּ מִמֶּנּוּ כִּי לֹא־נִשְׁמַע הַדָּבָר,TBH
Jer 38:28,וַיֵּשֶׁב יִרְמְיָהוּ בַּחֲצַר הַמַּטָּרָה עַד־יוֺם אֲשֶׁר־נִלְכְּדָה יְרוּשָׁלִָם וְהָיָה כַּאֲשֶׁר נִלְכְּדָה יְרוּשָׁלִָם,TBH
Jer 39:1,בַּשָּׁנָה הַתְּשִׁעִית לְצִדְקִיָּהוּ מֶלֶךְ־יְהוּדָה בַּחֹדֶשׁ הָעֲשִׂרִי בָּא נְבוּכַדְרֶאצַּר מֶלֶךְ־בָּבֶל וְכָל־חֵילוֺ אֶל־יְרוּשָׁלִַם וַיָּצֻרוּ עָלֶיהָ,TBH
Jer 39:2,בְּעַשְׁתֵּי־עֶשְׂרֵה שָׁנָה לְצִדְקִיָּהוּ בַּחֹדֶשׁ הָרְבִיעִי בְּתִשְׁעָה לַחֹדֶשׁ הָבְקְעָה הָעִיר,TBH
Jer 39:3,וַיָּבֹאוּ כֹּל שָׂרֵי מֶלֶךְ־בָּבֶל וַיֵּשְׁבוּ בְּשַׁעַר הַתָּוֶךְ נֵרְגַל שַׂר־אֶצֶר סַמְגַּר־נְבוּ שַׂר־סְכִים רַב־סָרִיס נֵרְגַל שַׂר־אֶצֶר רַב־מָג וְכָל־שְׁאֵרִית שָׂרֵי מֶלֶךְ בָּבֶל,TBH
Jer 39:4,וַיְהִי כַּאֲשֶׁר רָאָם צִדְקִיָּהוּ מֶלֶךְ־יְהוּדָה וְכֹל אַנְשֵׁי הַמִּלְחָמָה וַיִּבְרְחוּ וַיֵּצְאוּ לַיְלָה מִן־הָעִיר דֶּרֶךְ גַּן הַמֶּלֶךְ בְּשַׁעַר בֵּין הַחֹמֹתָיִם וַיֵּצֵא דֶּרֶךְ הָעֲרָבָה,TBH
Jer 39:5,וַיִּרְדְּפוּ חֵיל־כַּשְׂדִּים אַחֲרֵיהֶם וַיַּשִּׂגוּ אֶת־צִדְקִיָּהוּ בְּעַרְבוֺת יְרֵחוֺ וַיִּקְחוּ אֹתוֺ וַיַּעֲלֻהוּ אֶל־נְבוּכַדְרֶאצַּר מֶלֶךְ־בָּבֶל רִבְלָתָה בְּאֶרֶץ חֲמָת וַיְדַבֵּר אִתּוֺ מִשְׁפָּטִים,TBH
Jer 39:6,וַיִּשְׁחַט מֶלֶךְ בָּבֶל אֶת־בְּנֵי צִדְקִיָּהוּ בְּרִבְלָה לְעֵינָיו וְאֵת כָּל־חֹרֵי יְהוּדָה שָׁחַט מֶלֶךְ בָּבֶל,TBH
Jer 39:7,וְאֶת־עֵינֵי צִדְקִיָּהוּ עִוֵּר וַיַּאַסְרֵהוּ בַּנְחֻשְׁתַּיִם לָבִיא אֹתוֺ בָּבֶלָה,TBH
Jer 39:8,וְאֶת־בֵּית הַמֶּלֶךְ וְאֶת־בֵּית הָעָם שָׂרְפוּ הַכַּשְׂדִּים בָּאֵשׁ וְאֶת־חֹמוֺת יְרוּשָׁלִַם נָתָצוּ,TBH
Jer 39:9,וְאֵת יֶתֶר הָעָם הַנִּשְׁאָרִים בָּעִיר וְאֶת־הַנֹּפְלִים אֲשֶׁר נָפְלוּ עָלָיו וְאֵת יֶתֶר הָעָם הַנִּשְׁאָרִים הֶגְלָה נְבוּזַר־אֲדָן רַב־טַבָּחִים בָּבֶל,TBH
Jer 39:10,וּמִן־הָעָם הַדַּלִּים אֲשֶׁר אֵין־לָהֶם מְאוּמָה הִשְׁאִיר נְבוּזַרְאֲדָן רַב־טַבָּחִים בְּאֶרֶץ יְהוּדָה וַיִּתֵּן לָהֶם כְּרָמִים וִיגֵבִים בַּיּוֺם הַהוּא,TBH
Jer 39:11,וַיְצַו נְבוּכַדְרֶאצַּר מֶלֶךְ־בָּבֶל עַל־יִרְמְיָהוּ בְּיַד נְבוּזַרְאֲדָן רַב־טַבָּחִים לֵאמֹר,TBH
Jer 39:12,קָחֶנּוּ וְעֵינֶיךָ שִׂים עָלָיו וְאַל־תַּעַשׂ לוֺ מְאוּמָה רָּע כִּי כַּאֲשֶׁר יְדַבֵּר אֵלֶיךָ כֵּן עֲשֵׂה עִמּוֺ,TBH
Jer 39:13,וַיִּשְׁלַח נְבוּזַרְאֲדָן רַב־טַבָּחִים וּנְבוּשַׁזְבָּן רַב־סָרִיס וְנֵרְגַל שַׂר־אֶצֶר רַב־מָג וְכֹל רַבֵּי מֶלֶךְ־בָּבֶל,TBH
Jer 39:14,וַיִּשְׁלְחוּ וַיִּקְחוּ אֶת־יִרְמְיָהוּ מֵחֲצַר הַמַּטָּרָה וַיִּתְּנוּ אֹתוֺ אֶל־גְּדַלְיָהוּ בֶּן־אֲחִיקָם בֶּן־שָׁפָן לְהוֺצִאֵהוּ אֶל־הַבָּיִת וַיֵּשֶׁב בְּתוֺךְ הָעָם,TBH
Jer 39:15,וְאֶל־יִרְמְיָהוּ הָיָה דְבַר־יְהוָה בִּהְיֹתוֺ עָצוּר בַּחֲצַר הַמַּטָּרָה לֵאמֹר,TBH
Jer 39:16,הָלוֺךְ וְאָמַרְתָּ לְעֶבֶד־מֶלָךְ הַכּוּשִׁי לֵאמֹר כֹּה־אָמַר יְהוָה צְבָאוֺת אֱלֹהֵי יִשְׂרָאֵל הִנְנִי מֵבִיא אֶת־דְּבָרַי אֶל־הָעִיר הַזֹּאת לְרָעָה וְלֹא לְטוֺבָה וְהָיוּ לְפָנֶיךָ בַּיּוֺם הַהוּא,TBH
Jer 39:17,וְהִצַּלְתִּיךָ בַיּוֺם־הַהוּא נְאֻם־יְהוָה וְלֹא תִנָּתֵן בְּיַד הָאֲנָשִׁים אֲשֶׁר־אַתָּה יָגוֺר מִפְּנֵיהֶם,TBH
Jer 39:18,כִּי מַלֵּט אֲמַלֶּטְךָ וּבַחֶרֶב לֹא תִפֹּל וְהָיְתָה לְךָ נַפְשְׁךָ לְשָׁלָל כִּי־בָטַחְתָּ בִּי נְאֻם־יְהוָה,TBH
Jer 40:1,הַדָּבָר אֲשֶׁר־הָיָה אֶל־יִרְמְיָהוּ מֵאֵת יְהוָה אַחַר שַׁלַּח אֹתוֺ נְבוּזַרְאֲדָן רַב־טַבָּחִים מִן־הָרָמָה בְּקַחְתּוֺ אֹתוֺ וְהוּא־אָסוּר בָּאזִקִּים בְּתוֺךְ כָּל־גָּלוּת יְרוּשָׁלִַם וִיהוּדָה הַמֻּגְלִים בָּבֶלָה,TBH
Jer 40:2,וַיִּקַּח רַב־טַבָּחִים לְיִרְמְיָהוּ וַיֹּאמֶר אֵלָיו יְהוָה אֱלֹהֶיךָ דִּבֶּר אֶת־הָרָעָה הַזֹּאת אֶל־הַמָּקוֺם הַזֶּה,TBH
Jer 40:3,וַיָּבֵא וַיַּעַשׂ יְהוָה כַּאֲשֶׁר דִּבֵּר כִּי־חֲטָאתֶם לַיהוָה וְלֹא־שְׁמַעְתֶּם בְּקוֺלוֺ וְהָיָה לָכֶם הַדָּבָר הַזֶּה,TBH
Jer 40:4,וְעַתָּה הִנֵּה פִתַּחְתִּיךָ הַיּוֺם מִן־הָאזִקִּים אֲשֶׁר עַל־יָדֶךָ אִם־טוֺב בְּעֵינֶיךָ לָבוֺא אִתִּי בָבֶל בֹּא וְאָשִׂים אֶת־עֵינִי עָלֶיךָ וְאִם־רַע בְּעֵינֶיךָ לָבוֺא־אִתִּי בָבֶל חֲדָל רְאֵה כָּל־הָאָרֶץ לְפָנֶיךָ אֶל־טוֺב וְאֶל־הַיָּשָׁר בְּעֵינֶיךָ לָלֶכֶת שָׁמָּה לֵךְ,TBH
Jer 40:5,וְעוֺדֶנּוּ לֹא־יָשׁוּב וְשֻׁבָה אֶל־גְּדַלְיָה בֶן־אֲחִיקָם בֶּן־שָׁפָן אֲשֶׁר הִפְקִיד מֶלֶךְ־בָּבֶל בְּעָרֵי יְהוּדָה וְשֵׁב אִתּוֺ בְּתוֺךְ הָעָם אוֺ אֶל־כָּל־הַיָּשָׁר בְּעֵינֶיךָ לָלֶכֶת לֵךְ וַיִּתֶּן־לוֺ רַב־טַבָּחִים אֲרֻחָה וּמַשְׂאֵת וַיְשַׁלְּחֵהוּ,TBH
Jer 40:6,וַיָּבֹא יִרְמְיָהוּ אֶל־גְּדַלְיָה בֶן־אֲחִיקָם הַמִּצְפָּתָה וַיֵּשֶׁב אִתּוֺ בְּתוֺךְ הָעָם הַנִּשְׁאָרִים בָּאָרֶץ,TBH
Jer 40:7,וַיִּשְׁמְעוּ כָל־שָׂרֵי הַחֲיָלִים אֲשֶׁר בַּשָּׂדֶה הֵמָּה וְאַנְשֵׁיהֶם כִּי־הִפְקִיד מֶלֶךְ־בָּבֶל אֶת־גְּדַלְיָהוּ בֶן־אֲחִיקָם בָּאָרֶץ וְכִי הִפְקִיד אִתּוֺ אֲנָשִׁים וְנָשִׁים וָטָף וּמִדַּלַּת הָאָרֶץ מֵאֲשֶׁר לֹא־הָגְלוּ בָּבֶלָה,TBH
Jer 40:8,וַיָּבֹאוּ אֶל־גְּדַלְיָה הַמִּצְפָּתָה וְיִשְׁמָעֵאל בֶּן־נְתַנְיָהוּ וְיוֺחָנָן וְיוֺנָתָן בְּנֵי־קָרֵחַ וּשְׂרָיָה בֶן־תַּנְחֻמֶת וּבְנֵי עֵיפַי הַנְּטֹפָתִי וִיזַנְיָהוּ בֶּן־הַמַּעֲכָתִי הֵמָּה וְאַנְשֵׁיהֶם,TBH
Jer 40:9,וַיִּשָּׁבַע לָהֶם גְּדַלְיָהוּ בֶן־אֲחִיקָם בֶּן־שָׁפָן וּלְאַנְשֵׁיהֶם לֵאמֹר אַל־תִּירְאוּ מֵעֲבוֺד הַכַּשְׂדִּים שְׁבוּ בָאָרֶץ וְעִבְדוּ אֶת־מֶלֶךְ בָּבֶל וְיִיטַב לָכֶם,TBH
Jer 40:10,וַאֲנִי הִנְנִי יֹשֵׁב בַּמִּצְפָּה לַעֲמֹד לִפְנֵי הַכַּשְׂדִּים אֲשֶׁר יָבֹאוּ אֵלֵינוּ וְאַתֶּם אִסְפוּ יַיִן וְקַיִץ וְשֶׁמֶן וְשִׂמוּ בִּכְלֵיכֶם וּשְׁבוּ בְּעָרֵיכֶם אֲשֶׁר־תְּפַשְׂתֶּם,TBH
Jer 40:11,וְגַם כָּל־הַיְּהוּדִים אֲשֶׁר־בְּמוֺאָב וּבִבְנֵי־עַמּוֺן וּבֶאֱדוֺם וַאֲשֶׁר בְּכָל־הָאֲרָצוֺת שָׁמְעוּ כִּי־נָתַן מֶלֶךְ־בָּבֶל שְׁאֵרִית לִיהוּדָה וְכִי הִפְקִיד עֲלֵיהֶם אֶת־גְּדַלְיָהוּ בֶּן־אֲחִיקָם בֶּן־שָׁפָן,TBH
Jer 40:12,וַיָּשֻׁבוּ כָל־הַיְּהוּדִים מִכָּל־הַמְּקֹמוֺת אֲשֶׁר נִדְּחוּ־שָׁם וַיָּבֹאוּ אֶרֶץ־יְהוּדָה אֶל־גְּדַלְיָהוּ הַמִּצְפָּתָה וַיַּאַסְפוּ יַיִן וָקַיִץ הַרְבֵּה מְאֹד,TBH
Jer 40:13,וְיוֺחָנָן בֶּן־קָרֵחַ וְכָל־שָׂרֵי הַחֲיָלִים אֲשֶׁר בַּשָּׂדֶה בָּאוּ אֶל־גְּדַלְיָהוּ הַמִּצְפָּתָה,TBH
Jer 40:14,וַיֹּאמְרוּ אֵלָיו הֲיָדֹעַ תֵּדַע כִּי בַּעֲלִיס מֶלֶךְ בְּנֵי־עַמּוֺן שָׁלַח אֶת־יִשְׁמָעֵאל בֶּן־נְתַנְיָה לְהַכֹּתְךָ נָפֶשׁ וְלֹא־הֶאֱמִין לָהֶם גְּדַלְיָהוּ בֶּן־אֲחִיקָם,TBH
Jer 40:15,וְיוֺחָנָן בֶּן־קָרֵחַ אָמַר אֶל־גְּדַלְיָהוּ בַסֵּתֶר בַּמִּצְפָּה לֵאמֹר אֵלְכָה נָּא וְאַכֶּה אֶת־יִשְׁמָעֵאל בֶּן־נְתַנְיָה וְאִישׁ לֹא יֵדָע לָמָּה יַכֶּכָּה נֶּפֶשׁ וְנָפֹצוּ כָּל־יְהוּדָה הַנִּקְבָּצִים אֵלֶיךָ וְאָבְדָה שְׁאֵרִית יְהוּדָה,TBH
Jer 40:16,וַיֹּאמֶר גְּדַלְיָהוּ בֶן־אֲחִיקָם אֶל־יוֺחָנָן בֶּן־קָרֵחַ אַל־תַּעֲֵה אֶת־הַדָּבָר הַזֶּה כִּי־שֶׁקֶר אַתָּה דֹבֵר אֶל־יִשְׁמָעֵאל,TBH
Jer 41:1,וַיְהִי בַּחֹדֶשׁ הַשְּׁבִיעִי בָּא יִשְׁמָעֵאל בֶּן־נְתַנְיָה בֶן־אֱלִישָׁמָע מִזֶּרַע הַמְּלוּכָה וְרַבֵּי הַמֶּלֶךְ וַעֲשָׂרָה אֲנָשִׁים אִתּוֺ אֶל־גְּדַלְיָהוּ בֶן־אֲחִיקָם הַמִּצְפָּתָה וַיֹּאכְלוּ שָׁם לֶחֶם יַחְדָּו בַּמִּצְפָּה,TBH
Jer 41:2,וַיָּקָם יִשְׁמָעֵאל בֶּן־נְתַנְיָה וַעֲשֶׂרֶת הָאֲנָשִׁים אֲשֶׁר־הָיוּ אִתּוֺ וַיַּכּוּ אֶת־גְּדַלְיָהוּ בֶן־אֲחִיקָם בֶּן־שָׁפָן בַּחֶרֶב וַיָּמֶת אֹתוֺ אֲשֶׁר־הִפְקִיד מֶלֶךְ־בָּבֶל בָּאָרֶץ,TBH
Jer 41:3,וְאֵת כָּל־הַיְּהוּדִים אֲשֶׁר־הָיוּ אִתּוֺ אֶת־גְּדַלְיָהוּ בַּמִּצְפָּה וְאֶת־הַכַּשְׂדִּים אֲשֶׁר נִמְצְאוּ־שָׁם אֵת אַנְשֵׁי הַמִּלְחָמָה הִכָּה יִשְׁמָעֵאל,TBH
Jer 41:4,וַיְהִי בַּיּוֺם הַשֵּׁנִי לְהָמִית אֶת־גְּדַלְיָהוּ וְאִישׁ לֹא יָדָע,TBH
Jer 41:5,וַיָּבֹאוּ אֲנָשִׁים מִשְּׁכֶם מִשִּׁלוֺ וּמִשֹּׁמְרוֺן שְׁמֹנִים אִישׁ מְגֻלְּחֵי זָקָן וּקְרֻעֵי בְגָדִים וּמִתְגֹּדְדִים וּמִנְחָה וּלְבוֺנָה בְּיָדָם לְהָבִיא בֵּית יְהוָה,TBH
Jer 41:6,וַיֵּצֵא יִשְׁמָעֵאל בֶּן־נְתַנְיָה לִקְרָאתָם מִן־הַמִּצְפָּה הֹלֵךְ הָלֹךְ וּבֹכֶה וַיְהִי כִּפְגֹשׁ אֹתָם וַיֹּאמֶר אֲלֵיהֶם בֹּאוּ אֶל־גְּדַלְיָהוּ בֶן־אֲחִיקָם,TBH
Jer 41:7,וַיְהִי כְּבוֺאָם אֶל־תּוֺךְ הָעִיר וַיִּשְׁחָטֵם יִשְׁמָעֵאל בֶּן־נְתַנְיָה אֶל־תּוֺךְ הַבּוֺר הוּא וְהָאֲנָשִׁים אֲשֶׁר־אִתּוֺ,TBH
Jer 41:8,וַעֲשָׂרָה אֲנָשִׁים נִמְצְאוּ־בָם וַיֹּאמְרוּ אֶל־יִשְׁמָעֵאל אַל־תְּמִתֵנוּ כִּי־יֶשׁ־לָנוּ מַטְמֹנִים בַּשָּׂדֶה חִטִּים וּשְׂעֹרִים וְשֶׁמֶן וּדְבָשׁ וַיֶּחְדַּל וְלֹא הֱמִיתָם בְּתוֺךְ אֲחֵיהֶם,TBH
Jer 41:9,וְהַבּוֺר אֲשֶׁר הִשְׁלִיךְ שָׁם יִשְׁמָעֵאל אֵת כָּל־פִּגְרֵי הָאֲנָשִׁים אֲשֶׁר הִכָּה בְּיַד־גְּדַלְיָהוּ הוּא אֲשֶׁר עָשָׂה הַמֶּלֶךְ אָסָא מִפְּנֵי בַּעְשָׁא מֶלֶךְ־יִשְׂרָאֵל אֹתוֺ מִלֵּא יִשְׁמָעֵאל בֶּן־נְתַנְיָהוּ חֲלָלִים,TBH
Jer 41:10,וַיִּשְׁבְּ יִשְׁמָעֵאל אֶת־כָּל־שְׁאֵרִית הָעָם אֲשֶׁר בַּמִּצְפָּה אֶת־בְּנוֺת הַמֶּלֶךְ וְאֶת־כָּל־הָעָם הַנִּשְׁאָרִים בַּמִּצְפָּה אֲשֶׁר הִפְקִיד נְבוּזַרְאֲדָן רַב־טַבָּחִים אֶת־גְּדַלְיָהוּ בֶּן־אֲחִיקָם וַיִּשְׁבֵּם יִשְׁמָעֵאל בֶּן־נְתַנְיָה וַיֵּלֶךְ לַעֲבֹר אֶל־בְּנֵי עַמּוֺן,TBH
Jer 41:11,וַיִּשְׁמַע יוֺחָנָן בֶּן־קָרֵחַ וְכָל־שָׂרֵי הַחֲיָלִים אֲשֶׁר אִתּוֺ אֵת כָּל־הָרָעָה אֲשֶׁר עָשָׂה יִשְׁמָעֵאל בֶּן־נְתַנְיָה,TBH
Jer 41:12,וַיִּקְחוּ אֶת־כָּל־הָאֲנָשִׁים וַיֵּלְכוּ לְהִלָּחֵם עִם־יִשְׁמָעֵאל בֶּן־נְתַנְיָה וַיִּמְצְאוּ אֹתוֺ אֶל־מַיִם רַבִּים אֲשֶׁר בְּגִבְעוֺן,TBH
Jer 41:13,וַיְהִי כִּרְאוֺת כָּל־הָעָם אֲשֶׁר אֶת־יִשְׁמָעֵאל אֶת־יוֺחָנָן בֶּן־קָרֵחַ וְאֵת כָּל־שָׂרֵי הַחֲיָלִים אֲשֶׁר אִתּוֺ וַיִּשְׂמָחוּ,TBH
Jer 41:14,וַיָּסֹבּוּ כָּל־הָעָם אֲשֶׁר־שָׁבָה יִשְׁמָעֵאל מִן־הַמִּצְפָּה וַיָּשֻׁבוּ וַיֵּלְכוּ אֶל־יוֺחָנָן בֶּן־קָרֵחַ,TBH
Jer 41:15,וְיִשְׁמָעֵאל בֶּן־נְתַנְיָה נִמְלַט בִּשְׁמֹנָה אֲנָשִׁים מִפְּנֵי יוֺחָנָן וַיֵּלֶךְ אֶל־בְּנֵי עַמּוֺן,TBH
Jer 41:16,וַיִּקַּח יוֺחָנָן בֶּן־קָרֵחַ וְכָל־שָׂרֵי הַחֲיָלִים אֲשֶׁר־אִתּוֺ אֵת כָּל־שְׁאֵרִית הָעָם אֲשֶׁר הֵשִׁיב מֵאֵת יִשְׁמָעֵאל בֶּן־נְתַנְיָה מִן־הַמִּצְפָּה אַחַר הִכָּה אֶת־גְּדַלְיָה בֶּן־אֲחִיקָם גְּבָרִים אַנְשֵׁי הַמִּלְחָמָה וְנָשִׁים וְטַף וְסָרִסִים אֲשֶׁר הֵשִׁיב מִגִּבְעוֺן,TBH
Jer 41:17,וַיֵּלְכוּ וַיֵּשְׁבוּ בְּגֵרוּת כִּמְהָם אֲשֶׁר־אֵצֶל בֵּית לָחֶם לָלֶכֶת לָבוֺא מִצְרָיִם,TBH
Jer 41:18,מִפְּנֵי הַכַּשְׂדִּים כִּי יָרְאוּ מִפְּנֵיהֶם כִּי־הִכָּה יִשְׁמָעֵאל בֶּן־נְתַנְיָה אֶת־גְּדַלְיָהוּ בֶּן־אֲחִיקָם אֲשֶׁר־הִפְקִיד מֶלֶךְ־בָּבֶל בָּאָרֶץ,TBH
Jer 42:1,וַיִּגְּשׁוּ כָּל־שָׂרֵי הַחֲיָלִים וְיוֺחָנָן בֶּן־קָרֵחַ וִיזַנְיָה בֶּן־הוֺשַׁעְיָה וְכָל־הָעָם מִקָּטֹן וְעַד־גָּדוֺל,TBH
Jer 42:2,וַיֹּאמְרוּ אֶל־יִרְמְיָהוּ הַנָּבִיא תִּפָּל־נָא תְחִנָּתֵנוּ לְפָנֶיךָ וְהִתְפַּלֵּל בַּעֲדֵנוּ אֶל־יְהוָה אֱלֹהֶיךָ בְּעַד כָּל־הַשְּׁאֵרִית הַזֹּאת כִּי־נִשְׁאַרְנוּ מְעַט מֵהַרְבֵּה כַּאֲשֶׁר עֵינֶיךָ רֹאוֺת אֹתָנוּ,TBH
Jer 42:3,וְיַגֶּד־לָנוּ יְהוָה אֱלֹהֶיךָ אֶת־הַדֶּרֶךְ אֲשֶׁר נֵלֶךְ־בָּהּ וְאֶת־הַדָּבָר אֲשֶׁר נַעֲשֶׂה,TBH
Jer 42:4,וַיֹּאמֶר אֲלֵיהֶם יִרְמְיָהוּ הַנָּבִיא שָׁמַעְתִּי הִנְנִי מִתְפַּלֵּל אֶל־יְהוָה אֱלֹהֵיכֶם כְּדִבְרֵיכֶם וְהָיָה כָּל־הַדָּבָר אֲשֶׁר־יַעֲנֶה יְהוָה אֶתְכֶם אַגִּיד לָכֶם לֹא־אֶמְנַע מִכֶּם דָּבָר,TBH
Jer 42:5,וְהֵמָּה אָמְרוּ אֶל־יִרְמְיָהוּ יְהִי יְהוָה בָּנוּ לְעֵד אֱמֶת וְנֶאֱמָן אִם־לֹא כְּכָל־הַדָּבָר אֲשֶׁר יִשְׁלָחֲךָ יְהוָה אֱלֹהֶיךָ אֵלֵינוּ כֵּן נַעֲשֶׂה,TBH
Jer 42:6,אִם־טוֺב וְאִם־רָע בְּקוֺל יְהוָה אֱלֹהֵינוּ אֲשֶׁר אֲנַחְנוּ שֹׁלְחִים אֹתְךָ אֵלָיו נִשְׁמָע לְמַעַן אֲשֶׁר יִיטַב־לָנוּ כִּי נִשְׁמַע בְּקוֺל יְהוָה אֱלֹהֵינוּ,TBH
Jer 42:7,וַיְהִי מִקֵּץ עֲשֶׂרֶת יָמִים וַיְהִי דְבַר־יְהוָה אֶל־יִרְמְיָהוּ,TBH
Jer 42:8,וַיִּקְרָא אֶל־יוֺחָנָן בֶּן־קָרֵחַ וְאֶל כָּל־שָׂרֵי הַחֲיָלִים אֲשֶׁר אִתּוֺ וּלְכָל־הָעָם לְמִקָּטֹן וְעַד־גָּדוֺל,TBH
Jer 42:9,וַיֹּאמֶר אֲלֵיהֶם כֹּה־אָמַר יְהוָה אֱלֹהֵי יִשְׂרָאֵל אֲשֶׁר שְׁלַחְתֶּם אֹתִי אֵלָיו לְהַפִּיל תְּחִנַּתְכֶם לְפָנָיו,TBH
Jer 42:10,אִם־שׁוֺב תֵּשְׁבוּ בָּאָרֶץ הַזֹּאת וּבָנִיתִי אֶתְכֶם וְלֹא אֶהֱרֹס וְנָטַעְתִּי אֶתְכֶם וְלֹא אֶתּוֺשׁ כִּי נִחַמְתִּי אֶל־הָרָעָה אֲשֶׁר עָשִׂיתִי לָכֶם,TBH
Jer 42:11,אַל־תִּירְאוּ מִפְּנֵי מֶלֶךְ בָּבֶל אֲשֶׁר־אַתֶּם יְרֵאִים מִפָּנָיו אַל־תִּירְאוּ מִמֶּנּוּ נְאֻם־יְהוָה כִּי־אִתְּכֶם אָנִי לְהוֺשִׁיעַ אֶתְכֶם וּלְהַצִּיל אֶתְכֶם מִיָּדוֺ,TBH
Jer 42:12,וְאֶתֵּן לָכֶם רַחֲמִים וְרִחַם אֶתְכֶם וְהֵשִׁיב אֶתְכֶם אֶל־אַדְמַתְכֶם,TBH
Jer 42:13,וְאִם־אֹמְרִים אַתֶּם לֹא נֵשֵׁב בָּאָרֶץ הַזֹּאת לְבִלְתִּי שְׁמֹעַ בְּקוֺל יְהוָה אֱלֹהֵיכֶם,TBH
Jer 42:14,לֵאמֹר לֹא כִּי אֶרֶץ מִצְרַיִם נָבוֺא אֲשֶׁר לֹא־נִרְאֶה מִלְחָמָה וְקוֺל שׁוֺפָר לֹא נִשְׁמָע וְלַלֶּחֶם לֹא־נִרְעָב וְשָׁם נֵשֵׁב,TBH
Jer 42:15,וְעַתָּה לָכֵן שִׁמְעוּ דְבַר־יְהוָה שְׁאֵרִית יְהוּדָה כֹּה־אָמַר יְהוָה צְבָאוֺת אֱלֹהֵי יִשְׂרָאֵל אִם־אַתֶּם שׂוֺם תְּשִׂמוּן פְּנֵיכֶם לָבֹא מִצְרַיִם וּבָאתֶם לָגוּר שָׁם,TBH
Jer 42:16,וְהָיְתָה הַחֶרֶב אֲשֶׁר אַתֶּם יְרֵאִים מִמֶּנָּה שָׁם תַּשִּׂיג אֶתְכֶם בְּאֶרֶץ מִצְרָיִם וְהָרָעָב אֲשֶׁר־אַתֶּם דֹּאֲגִים מִמֶּנּוּ שָׁם יִדְבַּק אַחֲרֵיכֶם מִצְרַיִם וְשָׁם תָּמֻתוּ,TBH
Jer 42:17,וְיִהְיוּ כָל־הָאֲנָשִׁים אֲשֶׁר־שָׂמוּ אֶת־פְּנֵיהֶם לָבוֺא מִצְרַיִם לָגוּר שָׁם יָמוּתוּ בַּחֶרֶב בָּרָעָב וּבַדָּבֶר וְלֹא־יִהְיֶה לָהֶם שָׂרִיד וּפָלִיט מִפְּנֵי הָרָעָה אֲשֶׁר אֲנִי מֵבִיא עֲלֵיהֶם,TBH
Jer 42:18,כִּי כֹה אָמַר יְהוָה צְבָאוֺת אֱלֹהֵי יִשְׂרָאֵל כַּאֲשֶׁר נִתַּךְ אַפִּי וַחֲמָתִי עַל־יֹשְׁבֵי יְרוּשָׁלִַם כֵּן תִּתַּךְ חֲמָתִי עֲלֵיכֶם בְּבֹאֲכֶם מִצְרָיִם וִהְיִיתֶם לְאָלָה וּלְשַׁמָּה וְלִקְלָלָה וּלְחֶרְפָּה וְלֹא־תִרְאוּ עוֺד אֶת־הַמָּקוֺם הַזֶּה,TBH
Jer 42:19,דִּבֶּר יְהוָה עֲלֵיכֶם שְׁאֵרִית יְהוּדָה אַל־תָּבֹאוּ מִצְרָיִם יָדֹעַ תֵּדְעוּ כִּי־הַעִידֹתִי בָכֶם הַיּוֺם,TBH
Jer 42:20,כִּי הִתְעֵתֶם בְּנַפְשׁוֺתֵיכֶם כִּי־אַתֶּם שְׁלַחְתֶּם אֹתִי אֶל־יְהוָה אֱלֹהֵיכֶם לֵאמֹר הִתְפַּלֵּל בַּעֲדֵנוּ אֶל־יְהוָה אֱלֹהֵינוּ וּכְכֹל אֲשֶׁר יֹאמַר יְהוָה אֱלֹהֵינוּ כֵּן הַגֶּד־לָנוּ וְעָשִׂינוּ,TBH
Jer 42:21,וָאַגִּד לָכֶם הַיּוֺם וְלֹא שְׁמַעְתֶּם בְּקוֺל יְהוָה אֱלֹהֵיכֶם וּלְכֹל אֲשֶׁר־שְׁלָחַנִי אֲלֵיכֶם,TBH
Jer 42:22,וְעַתָּה יָדֹעַ תֵּדְעוּ כִּי בַּחֶרֶב בָּרָעָב וּבַדֶּבֶר תָּמוּתוּ בַּמָּקוֺם אֲשֶׁר חֲפַצְתֶּם לָבוֺא לָגוּר שָׁם,TBH
Jer 43:1,וַיְהִי כְּכַלּוֺת יִרְמְיָהוּ לְדַבֵּר אֶל־כָּל־הָעָם אֶת־כָּל־דִּבְרֵי יְהוָה אֱלֹהֵיהֶם אֲשֶׁר שְׁלָחוֺ יְהוָה אֱלֹהֵיהֶם אֲלֵיהֶם אֵת כָּל־הַדְּבָרִים הָאֵלֶּה,TBH
Jer 43:2,וַיֹּאמֶר עֲזַרְיָה בֶן־הוֺשַׁעְיָה וְיוֺחָנָן בֶּן־קָרֵחַ וְכָל־הָאֲנָשִׁים הַזֵּדִים אֹמְרִים אֶל־יִרְמְיָהוּ שֶׁקֶר אַתָּה מְדַבֵּר לֹא שְׁלָחֲךָ יְהוָה אֱלֹהֵינוּ לֵאמֹר לֹא־תָבֹאוּ מִצְרַיִם לָגוּר שָׁם,TBH
Jer 43:3,כִּי בָּרוּךְ בֶּן־נֵרִיָּה מַסִּית אֹתְךָ בָּנוּ לְמַעַן תֵּת אֹתָנוּ בְיַד־הַכַּשְׂדִּים לְהָמִית אֹתָנוּ וּלְהַגְלוֺת אֹתָנוּ בָּבֶל,TBH
Jer 43:4,וְלֹא־שָׁמַע יוֺחָנָן בֶּן־קָרֵחַ וְכָל־שָׂרֵי הַחֲיָלִים וְכָל־הָעָם בְּקוֺל יְהוָה לָשֶׁבֶת בְּאֶרֶץ יְהוּדָה,TBH
Jer 43:5,וַיִּקַּח יוֺחָנָן בֶּן־קָרֵחַ וְכָל־שָׂרֵי הַחֲיָלִים אֵת כָּל־שְׁאֵרִית יְהוּדָה אֲשֶׁר־שָׁבוּ מִכָּל־הַגּוֺיִם אֲשֶׁר נִדְּחוּ־שָׁם לָגוּר בְּאֶרֶץ יְהוּדָה,TBH
Jer 43:6,אֶת־הַגְּבָרִים וְאֶת־הַנָּשִׁים וְאֶת־הַטַּף וְאֶת־בְּנוֺת הַמֶּלֶךְ וְאֵת כָּל־הַנֶּפֶשׁ אֲשֶׁר הִנִּיחַ נְבוּזַרְאֲדָן רַב־טַבָּחִים אֶת־גְּדַלְיָהוּ בֶּן־אֲחִיקָם בֶּן־שָׁפָן וְאֵת יִרְמְיָהוּ הַנָּבִיא וְאֶת־בָּרוּךְ בֶּן־נֵרִיָּהוּ,TBH
Jer 43:7,וַיָּבֹאוּ אֶרֶץ מִצְרַיִם כִּי לֹא שָׁמְעוּ בְּקוֺל יְהוָה וַיָּבֹאוּ עַד־תַּחְפַּנְחֵס,TBH
Jer 43:8,וַיְהִי דְבַר־יְהוָה אֶל־יִרְמְיָהוּ בְּתַחְפַּנְחֵס לֵאמֹר,TBH
Jer 43:9,קַח בְּיָדְךָ אֲבָנִים גְּדֹלוֺת וּטְמַנְתָּם בַּמֶּלֶט בַּמַּלְבֵּן אֲשֶׁר בְּפֶתַח בֵּית־פַּרְעֹה בְּתַחְפַּנְחֵס לְעֵינֵי אֲנָשִׁים יְהוּדִים,TBH
Jer 43:10,וְאָמַרְתָּ אֲלֵיהֶם כֹּה־אָמַר יְהוָה צְבָאוֺת אֱלֹהֵי יִשְׂרָאֵל הִנְנִי שֹׁלֵחַ וְלָקַחְתִּי אֶת־נְבוּכַדְרֶאצַּר מֶלֶךְ־בָּבֶל עַבְדִּי וְשַׂמְתִּי כִסְאוֺ מִמַּעַל לָאֲבָנִים הָאֵלֶּה אֲשֶׁר טָמָנְתִּי וְנָטָה אֶת־ַפְרִירוֺ עֲלֵיהֶם,TBH
Jer 43:11,וּבָא וְהִכָּה אֶת־אֶרֶץ מִצְרָיִם אֲשֶׁר לַמָּוֶת לַמָּוֶת וַאֲשֶׁר לַשְּׁבִי לַשֶּׁבִי וַאֲשֶׁר לַחֶרֶב לֶחָרֶב,TBH
Jer 43:12,וְהִצַּתִּי אֵשׁ בְּבָתֵּי אֱלֹהֵי מִצְרַיִם וּשְׂרָפָם וְשָׁבָם וְעָטָה אֶת־אֶרֶץ מִצְרַיִם כַּאֲשֶׁר־יַעְטֶה הָרֹעֶה אֶת־בִּגְדוֺ וְיָצָא מִשָּׁם בְּשָׁלוֺם,TBH
Jer 43:13,וְשִׁבַּר אֶת־מַצְּבוֺת בֵּית שֶׁמֶשׁ אֲשֶׁר בְּאֶרֶץ מִצְרָיִם וְאֶת־בָּתֵּי אֱלֹהֵי־מִצְרַיִם יִשְׂרֹף בָּאֵשׁ,TBH
Jer 44:1,הַדָּבָר אֲשֶׁר הָיָה אֶל־יִרְמְיָהוּ אֶל כָּל־הַיְּהוּדִים הַיֹּשְׁבִים בְּאֶרֶץ מִצְרָיִם הַיֹּשְׁבִים בְּמִגְדֹּל וּבְתַחְפַּנְחֵס וּבְנֹף וּבְאֶרֶץ פַּתְרוֺס לֵאמֹר,TBH
Jer 44:2,כֹּה־אָמַר יְהוָה צְבָאוֺת אֱלֹהֵי יִשְׂרָאֵל אַתֶּם רְאִיתֶם אֵת כָּל־הָרָעָה אֲשֶׁר הֵבֵאתִי עַל־יְרוּשָׁלִַם וְעַל כָּל־עָרֵי יְהוּדָה וְהִנָּם חָרְבָּה הַיּוֺם הַזֶּה וְאֵין בָּהֶם יוֺשֵׁב,TBH
Jer 44:3,מִפְּנֵי רָעָתָם אֲשֶׁר עָשׂוּ לְהַכְעִסֵנִי לָלֶכֶת לְקַטֵּר לַעֲבֹד לֵאלֹהִים אֲחֵרִים אֲשֶׁר לֹא יְדָעוּם הֵמָּה אַתֶּם וַאֲבֹתֵיכֶם,TBH
Jer 44:4,וָאֶשְׁלַח אֲלֵיכֶם אֶת־כָּל־עֲבָדַי הַנְּבִיאִים הַשְׁכֵּים וְשָׁלֹחַ לֵאמֹר אַל־נָא תַעֲשׂוּ אֵת דְּבַר־הַתֹּעֵבָה הַזֹּאת אֲשֶׁר שָׂנֵאתִי,TBH
Jer 44:5,וְלֹא שָׁמְעוּ וְלֹא־הִטּוּ אֶת־אָזְנָם לָשׁוּב מֵרָעָתָם לְבִלְתִּי קַטֵּר לֵאלֹהִים אֲחֵרִים,TBH
Jer 44:6,וַתִּתַּךְ חֲמָתִי וְאַפִּי וַתִּבְעַר בְּעָרֵי יְהוּדָה וּבְחֻצוֺת יְרוּשָׁלִָם וַתִּהְיֶינָה לְחָרְבָּה לִשְׁמָמָה כַּיּוֺם הַזֶּה,TBH
Jer 44:7,וְעַתָּה כֹּה־אָמַר יְהוָה אֱלֹהֵי צְבָאוֺת אֱלֹהֵי יִשְׂרָאֵל לָמָה אַתֶּם עֹשִׂים רָעָה גְדוֺלָה אֶל־נַפְשֹׁתֵכֶם לְהַכְרִית לָכֶם אִישׁ־וְאִשָּׁה עוֺלֵל וְיוֺנֵק מִתּוֺךְ יְהוּדָה לְבִלְתִּי הוֺתִיר לָכֶם שְׁאֵרִית,TBH
Jer 44:8,לְהַכְעִסֵנִי בְּמַעֲשֵׂי יְדֵיכֶם לְקַטֵּר לֵאלֹהִים אֲחֵרִים בְּאֶרֶץ מִצְרַיִם אֲשֶׁר־אַתֶּם בָּאִים לָגוּר שָׁם לְמַעַן הַכְרִית לָכֶם וּלְמַעַן הֱיוֺתְכֶם לִקְלָלָה וּלְחֶרְפָּה בְּכֹל גּוֺיֵי הָאָרֶץ,TBH
Jer 44:9,הַשְׁכַחְתֶּם אֶת־רָעוֺת אֲבוֺתֵיכֶם וְאֶת־רָעוֺת מַלְכֵי יְהוּדָה וְאֵת רָעוֺת נָשָׁיו וְאֵת רָעֹתֵכֶם וְאֵת רָעֹת נְשֵׁיכֶם אֲשֶׁר עָשׂוּ בְּאֶרֶץ יְהוּדָה וּבְחֻצוֺת יְרוּשָׁלִָם,TBH
Jer 44:10,לֹא דֻכְּאוּ עַד הַיּוֺם הַזֶּה וְלֹא יָרְאוּ וְלֹא־הָלְכוּ בְתוֺרָתִי וּבְחֻקֹּתַי אֲשֶׁר־נָתַתִּי לִפְנֵיכֶם וְלִפְנֵי אֲבוֺתֵיכֶם,TBH
Jer 44:11,לָכֵן כֹּה־אָמַר יְהוָה צְבָאוֺת אֱלֹהֵי יִשְׂרָאֵל הִנְנִי שָׂם פָּנַי בָּכֶם לְרָעָה וּלְהַכְרִית אֶת־כָּל־יְהוּדָה,TBH
Jer 44:12,וְלָקַחְתִּי אֶת־שְׁאֵרִית יְהוּדָה אֲשֶׁר־שָׂמוּ פְנֵיהֶם לָבוֺא אֶרֶץ־מִצְרַיִם לָגוּר שָׁם וְתַמּוּ כֹל בְּאֶרֶץ מִצְרַיִם יִפֹּלוּ בַּחֶרֶב בָּרָעָב יִתַּמּוּ מִקָּטֹן וְעַד־גָּדוֺל בַּחֶרֶב וּבָרָעָב יָמֻתוּ וְהָיוּ לְאָלָה לְשַׁמָּה וְלִקְלָלָה וּלְחֶרְפָּה,TBH
Jer 44:13,וּפָקַדְתִּי עַל הַיּוֺשְׁבִים בְּאֶרֶץ מִצְרַיִם כַּאֲשֶׁר פָּקַדְתִּי עַל־יְרוּשָׁלִָם בַּחֶרֶב בָּרָעָב וּבַדָּבֶר,TBH
Jer 44:14,וְלֹא יִהְיֶה פָּלִיט וְשָׂרִיד לִשְׁאֵרִית יְהוּדָה הַבָּאִים לָגוּר־שָׁם בְּאֶרֶץ מִצְרָיִם וְלָשׁוּב אֶרֶץ יְהוּדָה אֲשֶׁר־הֵמָּה מְנַשְּׂאִים אֶת־נַפְשָׁם לָשׁוּב לָשֶׁבֶת שָׁם כִּי לֹא־יָשׁוּבוּ כִּי אִם־פְּלֵטִים,TBH
Jer 44:15,וַיַּעֲנוּ אֶת־יִרְמְיָהוּ כָּל־הָאֲנָשִׁים הַיֹּדְעִים כִּי־מְקַטְּרוֺת נְשֵׁיהֶם לֵאלֹהִים אֲחֵרִים וְכָל־הַנָּשִׁים הָעֹמְדוֺת קָהָל גָּדוֺל וְכָל־הָעָם הַיֹּשְׁבִים בְּאֶרֶץ־מִצְרַיִם בְּפַתְרוֺס לֵאמֹר,TBH
Jer 44:16,הַדָּבָר אֲשֶׁר־דִּבַּרְתָּ אֵלֵינוּ בְּשֵׁם יְהוָה אֵינֶנּוּ שֹׁמְעִים אֵלֶיךָ,TBH
Jer 44:17,כִּי עָשֹׂה נַעֲשֶׂה אֶת־כָּל־הַדָּבָר אֲשֶׁר־יָצָא מִפִּינוּ לְקַטֵּר לִמְלֶכֶת הַשָּׁמַיִם וְהַסֵּיךְ־לָהּ נְסָכִים כַּאֲשֶׁר עָשִׂינוּ אֲנַחְנוּ וַאֲבֹתֵינוּ מְלָכֵינוּ וְשָׂרֵינוּ בְּעָרֵי יְהוּדָה וּבְחֻצוֺת יְרוּשָׁלִָם וַנִּשְׂבַּע־לֶחֶם וַנִּהְיֶה טוֺבִים וְרָעָה לֹא רָאִינוּ,TBH
Jer 44:18,וּמִן־אָז חָדַלְנוּ לְקַטֵּר לִמְלֶכֶת הַשָּׁמַיִם וְהַסֵּךְ־לָהּ נְסָכִים חָסַרְנוּ כֹל וּבַחֶרֶב וּבָרָעָב תָּמְנוּ,TBH
Jer 44:19,וְכִי־אֲנַחְנוּ מְקַטְּרִים לִמְלֶכֶת הַשָּׁמַיִם וּלְהַסֵּךְ לָהּ נְסָכִים הֲמִבַּלְעֲדֵי אֲנָשֵׁינוּ עָשִׂינוּ לָהּ כַּוָּנִים לְהַעֲצִבָה וְהַסֵּךְ לָהּ נְסָכִים,TBH
Jer 44:20,וַיֹּאמֶר יִרְמְיָהוּ אֶל־כָּל־הָעָם עַל־הַגְּבָרִים וְעַל־הַנָּשִׁים וְעַל־כָּל־הָעָם הָעֹנִים אֹתוֺ דָּבָר לֵאמֹר,TBH
Jer 44:21,הֲלוֺא אֶת־הַקִּטֵּר אֲשֶׁר קִטַּרְתֶּם בְּעָרֵי יְהוּדָה וּבְחֻצוֺת יְרוּשָׁלִַם אַתֶּם וַאֲבוֺתֵיכֶם מַלְכֵיכֶם וְשָׂרֵיכֶם וְעַם הָאָרֶץ אֹתָם זָכַר יְהוָה וַתַּעֲלֶה עַל־לִבּוֺ,TBH
Jer 44:22,וְלֹא־יוּכַל יְהוָה עוֺד לָשֵׂאת מִפְּנֵי רֹעַ מַעַלְלֵיכֶם מִפְּנֵי הַתּוֺעֵבֹת אֲשֶׁר עֲשִׂיתֶם וַתְּהִי אַרְצְכֶם לְחָרְבָּה וּלְשַׁמָּה וְלִקְלָלָה מֵאֵין יוֺשֵׁב כְּהַיּוֺם הַזֶּה,TBH
Jer 44:23,מִפְּנֵי אֲשֶׁר קִטַּרְתֶּם וַאֲשֶׁר חֲטָאתֶם לַיהוָה וְלֹא שְׁמַעְתֶּם בְּקוֺל יְהוָה וּבְתֹרָתוֺ וּבְחֻקֹּתָיו וּבְעֵדְוֹתָיו לֹא הֲלַכְתֶּם עַל־כֵּן קָרָאת אֶתְכֶם הָרָעָה הַזֹּאת כַּיּוֺם הַזֶּה,TBH
Jer 44:24,וַיֹּאמֶר יִרְמְיָהוּ אֶל־כָּל־הָעָם וְאֶל כָּל־הַנָּשִׁים שִׁמְעוּ דְּבַר־יְהוָה כָּל־יְהוּדָה אֲשֶׁר בְּאֶרֶץ מִצְרָיִם,TBH
Jer 44:25,כֹּה־אָמַר יְהוָה־צְבָאוֺת אֱלֹהֵי יִשְׂרָאֵל לֵאמֹר אַתֶּם וּנְשֵׁיכֶם וַתְּדַבֵּרְנָה בְּפִיכֶם וּבִידֵיכֶם מִלֵּאתֶם לֵאמֹר עָשֹׂה נַעֲשֶׂה אֶת־נְדָרֵינוּ אֲשֶׁר נָדַרְנוּ לְקַטֵּר לִמְלֶכֶת הַשָּׁמַיִם וּלְהַסֵּךְ לָהּ נְסָכִים הָקֵים תָּקִימְנָה אֶת־נִדְרֵיכֶם וְעָשֹׂה תַעֲשֶׂינָה אֶת־נִדְרֵיכֶם,TBH
Jer 44:26,לָכֵן שִׁמְעוּ דְבַר־יְהוָה כָּל־יְהוּדָה הַיֹּשְׁבִים בְּאֶרֶץ מִצְרָיִם הִנְנִי נִשְׁבַּעְתִּי בִּשְׁמִי הַגָּדוֺל אָמַר יְהוָה אִם־יִהְיֶה עוֺד שְׁמִי נִקְרָא בְּפִי כָּל־אִישׁ יְהוּדָה אֹמֵר חַי־אֲדֹנָי יְהוִה בְּכָל־אֶרֶץ מִצְרָיִם,TBH
Jer 44:27,הִנְנִי שֹׁקֵד עֲלֵיהֶם לְרָעָה וְלֹא לְטוֺבָה וְתַמּוּ כָל־אִישׁ יְהוּדָה אֲשֶׁר בְּאֶרֶץ־מִצְרַיִם בַּחֶרֶב וּבָרָעָב עַד־כְּלוֺתָם,TBH
Jer 44:28,וּפְלִיטֵי חֶרֶב יְשֻׁבוּן מִן־אֶרֶץ מִצְרַיִם אֶרֶץ יְהוּדָה מְתֵי מִסְפָּר וְיָדְעוּ כָּל־שְׁאֵרִית יְהוּדָה הַבָּאִים לְאֶרֶץ־מִצְרַיִם לָגוּר שָׁם דְּבַר־מִי יָקוּם מִמֶּנִּי וּמֵהֶם,TBH
Jer 44:29,וְזֹאת־לָכֶם הָאוֺת נְאֻם־יְהוָה כִּי־פֹקֵד אֲנִי עֲלֵיכֶם בַּמָּקוֺם הַזֶּה לְמַעַן תֵּדְעוּ כִּי קוֺם יָקוּמוּ דְבָרַי עֲלֵיכֶם לְרָעָה,TBH
Jer 44:30,כֹּה אָמַר יְהוָה הִנְנִי נֹתֵן אֶת־פַּרְעֹה חָפְרַע מֶלֶךְ־מִצְרַיִם בְּיַד אֹיְבָיו וּבְיַד מְבַקְשֵׁי נַפְשׁוֺ כַּאֲשֶׁר נָתַתִּי אֶת־צִדְקִיָּהוּ מֶלֶךְ־יְהוּדָה בְּיַד נְבוּכַדְרֶאצַּר מֶלֶךְ־בָּבֶל אֹיְבוֺ וּמְבַקֵּשׁ נַפְשׁוֺ,TBH
Jer 45:1,הַדָּבָר אֲשֶׁר דִּבֶּר יִרְמְיָהוּ הַנָּבִיא אֶל־בָּרוּךְ בֶּן־נֵרִיָּה בְּכָתְבוֺ אֶת־הַדְּבָרִים הָאֵלֶּה עַל־סֵפֶר מִפִּי יִרְמְיָהוּ בַּשָּׁנָה הָרְבִעִית לִיהוֺיָקִים בֶּן־יֹאשִׁיָּהוּ מֶלֶךְ יְהוּדָה לֵאמֹר,TBH
Jer 45:2,כֹּה־אָמַר יְהוָה אֱלֹהֵי יִשְׂרָאֵל עָלֶיךָ בָּרוּךְ,TBH
Jer 45:3,אָמַרְתָּ אוֺי־נָא לִי כִּי־יָסַף יְהוָה יָגוֺן עַל־מַכְאֹבִי יָגַעְתִּי בְּאַנְחָתִי וּמְנוּחָה לֹא מָצָאתִי,TBH
Jer 45:4,כֹּה תֹּאמַר אֵלָיו כֹּה אָמַר יְהוָה הִנֵּה אֲשֶׁר־בָּנִיתִי אֲנִי הֹרֵס וְאֵת אֲשֶׁר־נָטַעְתִּי אֲנִי נֹתֵשׁ וְאֶת־כָּל־הָאָרֶץ הִיא,TBH
Jer 45:5,וְאַתָּה תְּבַקֶּשׁ־לְךָ גְדֹלוֺת אַל־תְּבַקֵּשׁ כִּי הִנְנִי מֵבִיא רָעָה עַל־כָּל־בָּשָׂר נְאֻם־יְהוָה וְנָתַתִּי לְךָ אֶת־נַפְשְׁךָ לְשָׁלָל עַל כָּל־הַמְּקֹמוֺת אֲשֶׁר תֵּלֶךְ־שָׁם,TBH
Jer 46:1,אֲשֶׁר הָיָה דְבַר־יְהוָה אֶל־יִרְמְיָהוּ הַנָּבִיא עַל־הַגּוֺיִם,TBH
Jer 46:2,לְמִצְרַיִם עַל־חֵיל פַּרְעֹה נְכוֺ מֶלֶךְ מִצְרַיִם אֲשֶׁר־הָיָה עַל־נְהַר־פְּרָת בְּכַרְכְּמִשׁ אֲשֶׁר הִכָּה נְבוּכַדְרֶאצַּר מֶלֶךְ בָּבֶל בִּשְׁנַת הָרְבִיעִית לִיהוֺיָקִים בֶּן־יֹאשִׁיָּהוּ מֶלֶךְ יְהוּדָה,TBH
Jer 46:3,עִרְכוּ מָגֵן וְצִנָּה וּגְשׁוּ לַמִּלְחָמָה,TBH
Jer 46:4,אִסְרוּ הַסּוּסִים וַעֲלוּ הַפָּרָשִׁים וְהִתְיַצְּבוּ בְּכוֺבָעִים מִרְקוּ הָרְמָחִים לִבְשׁוּ הַסִּרְיֹנֹת,TBH
Jer 46:5,מַדּוּעַ רָאִיתִי הֵמָּה חַתִּים נְסֹגִים אָחוֺר וְגִבּוֺרֵיהֶם יֻכַּתּוּ וּמָנוֺס נָסוּ וְלֹא הִפְנוּ מָגוֺר מִסָּבִיב נְאֻם־יְהוָה,TBH
Jer 46:6,אַל־יָנוּס הַקַּל וְאַל־יִמָּלֵט הַגִּבּוֺר צָפוֺנָה עַל־יַד נְהַר־פְּרָת כָּשְׁלוּ וְנָפָלוּ,TBH
Jer 46:7,מִי־זֶה כַּיְאֹר יַעֲלֶה כַּנְּהָרוֺת יִתְגָּעֲשׁוּ מֵימָיו,TBH
Jer 46:8,מִצְרַיִם כַּיְאֹר יַעֲלֶה וְכַנְּהָרוֺת יִתְגֹּעֲשׁוּ מָיִם וַיֹּאמֶר אַעֲלֶה אֲכַסֶּה־אֶרֶץ אֹבִידָה עִיר וְיֹשְׁבֵי בָהּ,TBH
Jer 46:9,עֲלוּ הַסּוּסִים וְהִתְהֹלְלוּ הָרֶכֶב וְיֵצְאוּ הַגִּבּוֺרִים כּוּשׁ וּפוּט תֹּפְשֵׂי מָגֵן וְלוּדִים תֹּפְשֵׂי דֹּרְכֵי קָשֶׁת,TBH
Jer 46:10,וְהַיּוֺם הַהוּא לַאדֹנָי יְהוִה צְבָאוֺת יוֺם נְקָמָה לְהִנָּקֵם מִצָּרָיו וְאָכְלָה חֶרֶב וְשָׂבְעָה וְרָוְתָה מִדָּמָם כִּי זֶבַח לַאדֹנָי יְהוִה צְבָאוֺת בְּאֶרֶץ צָפוֺן אֶל־נְהַר־פְּרָת,TBH
Jer 46:11,עֲלִי גִלְעָד וּקְחִי צֳרִי בְּתוּלַת בַּת־מִצְרָיִם לַשָּׁוְא הִרְבֵּית רְפֻאוֺת תְּעָלָה אֵין לָךְ,TBH
Jer 46:12,שָׁמְעוּ גוֺיִם קְלוֺנֵךְ וְצִוְחָתֵךְ מָלְאָה הָאָרֶץ כִּי־גִבּוֺר בְּגִבּוֺר כָּשָׁלוּ יַחְדָּיו נָפְלוּ שְׁנֵיהֶם,TBH
Jer 46:13,הַדָּבָר אֲשֶׁר דִּבֶּר יְהוָה אֶל־יִרְמְיָהוּ הַנָּבִיא לָבוֺא נְבוּכַדְרֶאצַּר מֶלֶךְ בָּבֶל לְהַכּוֺת אֶת־אֶרֶץ מִצְרָיִם,TBH
Jer 46:14,הַגִּידוּ בְמִצְרַיִם וְהַשְׁמִיעוּ בְמִגְדּוֺל וְהַשְׁמִיעוּ בְנֹף וּבְתַחְפַּנְחֵס אִמְרוּ הִתְיַצֵּב וְהָכֵן לָךְ כִּי־אָכְלָה חֶרֶב סְבִיבֶיךָ,TBH
Jer 46:15,מַדּוּעַ נִסְחַף אַבִּירֶיךָ לֹא עָמַד כִּי יְהוָה הֲדָפוֺ,TBH
Jer 46:16,הִרְבָּה כּוֺשֵׁל גַּם־נָפַל אִישׁ אֶל־רֵעֵהוּ וַיֹּאמְרוּ קוּמָה וְנָשֻׁבָה אֶל־עַמֵּנוּ וְאֶל־אֶרֶץ מוֺלַדְתֵּנוּ מִפְּנֵי חֶרֶב הַיּוֺנָה,TBH
Jer 46:17,קָרְאוּ שָׁם פַּרְעֹה מֶלֶךְ־מִצְרַיִם שָׁאוֺן הֶעֱבִיר הַמּוֺעֵד,TBH
Jer 46:18,חַי־אָנִי נְאֻם־הַמֶּלֶךְ יְהוָה צְבָאוֺת שְׁמוֺ כִּי כְּתָבוֺר בֶּהָרִים וּכְכַרְמֶל בַּיָּם יָבוֺא,TBH
Jer 46:19,כְּלֵי גוֺלָה עֲשִׂי לָךְ יוֺשֶׁבֶת בַּת־מִצְרָיִם כִּי־נֹף לְשַׁמָּה תִהְיֶה וְנִצְּתָה מֵאֵין יוֺשֵׁב,TBH
Jer 46:20,עֶגְלָה יְפֵה־פִיָּה מִצְרָיִם קֶרֶץ מִצָּפוֺן בָּא בָא,TBH
Jer 46:21,גַּם־שְׂכִרֶיהָ בְקִרְבָּהּ כְּעֶגְלֵי מַרְבֵּק כִּי־גַם־הֵמָּה הִפְנוּ נָסוּ יַחְדָּיו לֹא עָמָדוּ כִּי יוֺם אֵידָם בָּא עֲלֵיהֶם עֵת פְּקֻדָּתָם,TBH
Jer 46:22,קוֺלָהּ כַּנָּחָשׁ יֵלֵךְ כִּי־בְחַיִל יֵלֵכוּ וּבְקַרְדֻּמּוֺת בָּאוּ לָהּ כְּחֹטְבֵי עֵצִים,TBH
Jer 46:23,כָּרְתוּ יַעְרָהּ נְאֻם־יְהוָה כִּי לֹא יֵחָקֵר כִּי רַבּוּ מֵאַרְבֶּה וְאֵין לָהֶם מִסְפָּר,TBH
Jer 46:24,הֹבִישָׁה בַּת־מִצְרָיִם נִתְּנָה בְּיַד עַם־צָפוֺן,TBH
Jer 46:25,אָמַר יְהוָה צְבָאוֺת אֱלֹהֵי יִשְׂרָאֵל הִנְנִי פוֺקֵד אֶל־אָמוֺן מִנֹּא וְעַל־פַּרְעֹה וְעַל־מִצְרַיִם וְעַל־אֱלֹהֶיהָ וְעַל־מְלָכֶיהָ וְעַל־פַּרְעֹה וְעַל הַבֹּטְחִים בּוֺ,TBH
Jer 46:26,וּנְתַתִּים בְּיַד מְבַקְשֵׁי נַפְשָׁם וּבְיַד נְבוּכַדְרֶאצַּר מֶלֶךְ־בָּבֶל וּבְיַד־עֲבָדָיו וְאַחֲרֵי־כֵן תִּשְׁכֹּן כִּימֵי־קֶדֶם נְאֻם־יְהוָה,TBH
Jer 46:27,וְאַתָּה אַל־תִּירָא עַבְדִּי יַעֲקֹב וְאַל־תֵּחַת יִשְׂרָאֵל כִּי הִנְנִי מוֺשִׁעֲךָ מֵרָחוֺק וְאֶת־זַרְעֲךָ מֵאֶרֶץ שִׁבְיָם וְשָׁב יַעֲקוֺב וְשָׁקַט וְשַׁאֲנַן וְאֵין מַחֲרִיד,TBH
Jer 46:28,אַתָּה אַל־תִּירָא עַבְדִּי יַעֲקֹב נְאֻם־יְהוָה כִּי אִתְּךָ אָנִי כִּי אֶעֱשֶׂה כָלָה בְּכָל־הַגּוֺיִם אֲשֶׁר הִדַּחְתִּיךָ שָׁמָּה וְאֹתְךָ לֹא־אֶעֱשֶׂה כָלָה וְיִסַּרְתִּיךָ לַמִּשְׁפָּט וְנַקֵּה לֹא אֲנַקֶּךָּ,TBH
Jer 47:1,אֲשֶׁר הָיָה דְבַר־יְהוָה אֶל־יִרְמְיָהוּ הַנָּבִיא אֶל־פְּלִשְׁתִּים בְּטֶרֶם יַכֶּה פַרְעֹה אֶת־עַזָּה,TBH
Jer 47:2,כֹּה אָמַר יְהוָה הִנֵּה־מַיִם עֹלִים מִצָּפוֺן וְהָיוּ לְנַחַל שׁוֺטֵף וְיִשְׁטְפוּ אֶרֶץ וּמְלוֺאָהּ עִיר וְיֹשְׁבֵי בָהּ וְזָעֲקוּ הָאָדָם וְהֵילִל כֹּל יוֺשֵׁב הָאָרֶץ,TBH
Jer 47:3,מִקּוֺל שַׁעֲטַת פַּרְסוֺת אַבִּירָיו מֵרַעַשׁ לְרִכְבּוֺ הֲמוֺן גַּלְגִּלָּיו לֹא־הִפְנוּ אָבוֺת אֶל־בָּנִים מֵרִפְיוֺן יָדָיִם,TBH
Jer 47:4,עַל־הַיּוֺם הַבָּא לִשְׁדוֺד אֶת־כָּל־פְּלִשְׁתִּים לְהַכְרִית לְצֹר וּלְצִידוֺן כֹּל שָׂרִיד עֹזֵר כִּי־שֹׁדֵד יְהוָה אֶת־פְּלִשְׁתִּים שְׁאֵרִית אִי כַפְתּוֺר,TBH
Jer 47:5,בָּאָה קָרְחָה אֶל־עַזָּה נִדְמְתָה אַשְׁקְלוֺן שְׁאֵרִית עִמְקָם עַד־מָתַי תִּתְגּוֺדָדִי,TBH
Jer 47:6,הוֺי חֶרֶב לַיהוָה עַד־אָנָה לֹא תִשְׁקֹטִי הֵאָסְפִי אַל־תַּעְרֵךְ הֵרָגְעִי וָדֹמִּי,TBH
Jer 47:7,אֵיךְ תִּשְׁקֹטִי וַיהוָה צִוָּה־לָהּ אֶל־אַשְׁקְלוֺן וְאֶל־חוֺף הַיָּם שָׁם יְעָדָהּ,TBH
Jer 48:1,לְמוֺאָב כֹּה־אָמַר יְהוָה צְבָאוֺת אֱלֹהֵי יִשְׂרָאֵל הוֺי אֶל־נְבוֺ כִּי שֻׁדָּדָה הֹבִישָׁה נִלְכְּדָה קִרְיָתָיִם הֹבִישָׁה הַמִּשְׂגָּב וָחָתָּה,TBH
Jer 48:2,אֵין עוֺד תְּהִלַּת מוֺאָב בְּחֶשְׁבּוֺן חָשְׁבוּ עָלֶיהָ רָעָה לְכוּ וְנַכְרִיתֶנָּה מִגּוֺי גַּם־מַדְמֵן תִּדֹּמִּי אַחֲרַיִךְ תֵּלֶךְ חָרֶב,TBH
Jer 48:3,קוֺל צְעָקָה מֵחֹרוֺנָיִם שֹׁד וָשֶׁבֶר גָּדוֺל,TBH
Jer 48:4,נִשְׁבְּרָה מוֺאָב הִשְׁמִיעוּ זְּעָקָה צְעִירֶיהָ,TBH
Jer 48:5,כִּי מַעֲלֵה הַלֻּחִית בִּבְכִי יַעֲלֶה־בֶּכִי כִּי בְּמוֺרַד חוֺרֹנַיִם צָרֵי צַעֲקַת־שֶׁבֶר שָׁמֵעוּ,TBH
Jer 48:6,נֻסוּ מַלְּטוּ נַפְשְׁכֶם וְתִהְיֶינָה כַּעֲרוֺעֵר בַּמִּדְבָּר,TBH
Jer 48:7,כִּי יַעַן בִּטְחֵךְ בְּמַעֲשַׂיִךְ וּבְאוֺצְרוֺתַיִךְ גַּם־אַתְּ תִּלָּכֵדִי וְיָצָא כְמוֺ בַּגּוֺלָה כֹּהֲנָיו וְשָׂרָיו יַחְדָּיו,TBH
Jer 48:8,וְיָבֹא שֹׁדֵד אֶל־כָּל־עִיר וְעִיר לֹא תִמָּלֵט וְאָבַד הָעֵמֶק וְנִשְׁמַד הַמִּישֹׁר אֲשֶׁר אָמַר יְהוָה,TBH
Jer 48:9,תְּנוּ־צִיץ לְמוֺאָב כִּי נָצֹא תֵּצֵא וְעָרֶיהָ לְשַׁמָּה תִהְיֶינָה מֵאֵין יוֺשֵׁב בָּהֵן,TBH
Jer 48:10,אָרוּר עֹשֶׂה מְלֶאכֶת יְהוָה רְמִיָּה וְאָרוּר מֹנֵעַ חַרְבּוֺ מִדָּם,TBH
Jer 48:11,שַׁאֲנַן מוֺאָב מִנְּעוּרָיו וְשֹׁקֵט הוּא אֶל־שְׁמָרָיו וְלֹא־הוּרַק מִכְּלִי אֶל־כֶּלִי וּבַגּוֺלָה לֹא הָלָךְ עַל־כֵּן עָמַד טַעְמוֺ בּוֺ וְרֵיחוֺ לֹא נָמָר,TBH
Jer 48:12,לָכֵן הִנֵּה־יָמִים בָּאִים נְאֻם־יְהוָה וְשִׁלַּחְתִּי־לוֺ צֹעִים וְצֵעֻהוּ וְכֵלָיו יָרִיקוּ וְנִבְלֵיהֶם יְנַפֵּצוּ,TBH
Jer 48:13,וּבֹשׁ מוֺאָב מִכְּמוֺשׁ כַּאֲשֶׁר־בֹּשׁוּ בֵּית יִשְׂרָאֵל מִבֵּית אֵל מִבְטֶחָם,TBH
Jer 48:14,אֵיךְ תֹּאמְרוּ גִּבּוֺרִים אֲנָחְנוּ וְאַנְשֵׁי־חַיִל לַמִּלְחָמָה,TBH
Jer 48:15,שֻׁדַּד מוֺאָב וְעָרֶיהָ עָלָה וּמִבְחַר בַּחוּרָיו יָרְדוּ לַטָּבַח נְאֻם־הַמֶּלֶךְ יְהוָה צְבָאוֺת שְׁמוֺ,TBH
Jer 48:16,קָרוֺב אֵיד־מוֺאָב לָבוֺא וְרָעָתוֺ מִהֲרָה מְאֹד,TBH
Jer 48:17,נֻדוּ לוֺ כָּל־סְבִיבָיו וְכֹל יֹדְעֵי שְׁמוֺ אִמְרוּ אֵיכָה נִשְׁבַּר מַטֵּה־עֹז מַקֵּל תִּפְאָרָה,TBH
Jer 48:18,רְדִי מִכָּבוֺד וְּבִי בַצָּמָא יֹשֶׁבֶת בַּת־דִּיבוֺן כִּי־שֹׁדֵד מוֺאָב עָלָה בָךְ שִׁחֵת מִבְצָרָיִךְ,TBH
Jer 48:19,אֶל־דֶּרֶךְ עִמְדִי וְצַפִּי יוֺשֶׁבֶת עֲרוֺעֵר שַׁאֲלִי־נָס וְנִמְלָטָה אִמְרִי מַה־נִּהְיָתָה,TBH
Jer 48:20,הֹבִישׁ מוֺאָב כִּי־חַתָּה הֵילִילוּ  וּזְעָקוּ הַגִּידוּ בְאַרְנוֺן כִּי שֻׁדַּד מוֺאָב,TBH
Jer 48:21,וּמִשְׁפָּט בָּא אֶל־אֶרֶץ הַמִּישֹׁר אֶל־חֹלוֺן וְאֶל־יַהְצָה וְעַל־מֵיפָעַת,TBH
Jer 48:22,וְעַל־דִּיבוֺן וְעַל־נְבוֺ וְעַל־בֵּית דִּבְלָתָיִם,TBH
Jer 48:23,וְעַל קִרְיָתַיִם וְעַל־בֵּית גָּמוּל וְעַל־בֵּית מְעוֺן,TBH
Jer 48:24,וְעַל־קְרִיּוֺת וְעַל־בָּצְרָה וְעַל כָּל־עָרֵי אֶרֶץ מוֺאָב הָרְחֹקוֺת וְהַקְּרֹבוֺת,TBH
Jer 48:25,נִגְדְּעָה קֶרֶן מוֺאָב וּזְרֹעוֺ נִשְׁבָּרָה נְאֻם יְהוָה,TBH
Jer 48:26,הַשְׁכִּירֻהוּ כִּי עַל־יְהוָה הִגְדִּיל וְסָפַק מוֺאָב בְּקִיאוֺ וְהָיָה לִשְׂחֹק גַּם־הוּא,TBH
Jer 48:27,וְאִם לוֺא הַשְּׂחֹק הָיָה לְךָ יִשְׂרָאֵל אִם־בְּגַנָּבִים נִמְצָא כִּי־מִדֵּי דְבָרֶיךָ בּוֺ תִּתְנוֺדָד,TBH
Jer 48:28,עִזְבוּ עָרִים וְשִׁכְנוּ בַּסֶּלַע יֹשְׁבֵי מוֺאָב וִהְיוּ כְיוֺנָה תְּקַנֵּן בְּעֶבְרֵי פִי־פָחַת,TBH
Jer 48:29,שָׁמַעְנוּ גְאוֺן־מוֺאָב גֵּאֶה מְאֹד גָּבְהוֺ וּגְאוֺנוֺ וְגַאֲוָתוֺ וְרֻם לִבּוֺ,TBH
Jer 48:30,אֲנִי יָדַעְתִּי נְאֻם־יְהוָה עֶבְרָתוֺ וְלֹא־כֵן בַּדָּיו לֹא־כֵן עָשׂוּ,TBH
Jer 48:31,עַל־כֵּן עַל־מוֺאָב אֲיֵלִיל וּלְמוֺאָב כֻּלֹּה אֶזְעָק אֶל־אַנְשֵׁי קִיר־חֶרֶשׂ יֶהְגֶּה,TBH
Jer 48:32,מִבְּכִי יַעְזֵר אֶבְכֶּה־לָּךְ הַגֶּפֶן שִׂבְמָה נְטִישֹׁתַיִךְ עָבְרוּ יָם עַד יָם יַעְזֵר נָגָעוּ עַל־קֵיצֵךְ וְעַל־בְּצִירֵךְ שֹׁדֵד נָפָל,TBH
Jer 48:33,וְנֶאֶסְפָה שִׂמְחָה וָגִיל מִכַּרְמֶל וּמֵאֶרֶץ מוֺאָב וְיַיִן מִיקָבִים הִשְׁבַּתִּי לֹא־יִדְרֹךְ הֵידָד הֵידָד לֹא הֵידָד,TBH
Jer 48:34,מִזַּעֲקַת חֶשְׁבּוֺן עַד־אֶלְעָלֵה עַד־יַהַץ נָתְנוּ קוֺלָם מִצֹּעַר עַד־חֹרֹנַיִם עֶגְלַת שְׁלִשִׁיָּה כִּי גַּם־מֵי נִמְרִים לִמְשַׁמּוֺת יִהְיוּ,TBH
Jer 48:35,וְהִשְׁבַּתִּי לְמוֺאָב נְאֻם־יְהוָה מַעֲלֶה בָמָה וּמַקְטִיר לֵאלֹהָיו,TBH
Jer 48:36,עַל־כֵּן לִבִּי לְמוֺאָב כַּחֲלִלִים יֶהֱמֶה וְלִבִּי אֶל־אַנְשֵׁי קִיר־חֶרֶשׂ כַּחֲלִילִים יֶהֱמֶה עַל־כֵּן יִתְרַת עָשָׂה אָבָדוּ,TBH
Jer 48:37,כִּי כָל־רֹאשׁ קָרְחָה וְכָל־זָקָן גְּרֻעָה עַל כָּל־יָדַיִם גְּדֻדֹת וְעַל־מָתְנַיִם שָׂק,TBH
Jer 48:38,עַל כָּל־גַּגּוֺת מוֺאָב וּבִרְחֹבֹתֶיהָ כֻּלֹּה מִסְפֵּד כִּי־שָׁבַרְתִּי אֶת־מוֺאָב כִּכְלִי אֵין־חֵפֶץ בּוֺ נְאֻם־יְהוָה,TBH
Jer 48:39,אֵיךְ חַתָּה הֵילִילוּ אֵיךְ הִפְנָה־עֹרֶף מוֺאָב בּוֺשׁ וְהָיָה מוֺאָב לִשְׂחֹק וְלִמְחִתָּה לְכָל־סְבִיבָיו,TBH
Jer 48:40,כִּי־כֹה אָמַר יְהוָה הִנֵּה כַנֶּשֶׁר יִדְאֶה וּפָרַשׂ כְּנָפָיו אֶל־מוֺאָב,TBH
Jer 48:41,נִלְכְּדָה הַקְּרִיּוֺת וְהַמְּצָדוֺת נִתְפָּשָׂה וְהָיָה לֵב גִּבּוֺרֵי מוֺאָב בַּיּוֺם הַהוּא כְּלֵב אִשָּׁה מְצֵרָה,TBH
Jer 48:42,וְנִשְׁמַד מוֺאָב מֵעָם כִּי עַל־יְהוָה הִגְדִּיל,TBH
Jer 48:43,פַּחַד וָפַחַת וָפָח עָלֶיךָ יוֺשֵׁב מוֺאָב נְאֻם־יְהוָה,TBH
Jer 48:44,הַנָּס מִפְּנֵי הַפַּחַד יִפֹּל אֶל־הַפַּחַת וְהָעֹלֶה מִן־הַפַּחַת יִלָּכֵד בַּפָּח כִּי־אָבִיא אֵלֶיהָ אֶל־מוֺאָב שְׁנַת פְּקֻדָּתָם נְאֻם־יְהוָה,TBH
Jer 48:45,בְּצֵל חֶשְׁבּוֺן עָמְדוּ מִכֹּחַ נָסִים כִּי־אֵשׁ יָצָא מֵחֶשְׁבּוֺן וְלֶהָבָה מִבֵּין סִיחוֺן וַתֹּאכַל פְּאַת מוֺאָב וְקָדְקֹד בְּנֵי שָׁאוֺן,TBH
Jer 48:46,אוֺי־לְךָ מוֺאָב אָבַד עַם־כְּמוֺשׁ כִּי־לֻקְּחוּ בָנֶיךָ בַּשֶּׁבִי וּבְנֹתֶיךָ בַּשִּׁבְיָה,TBH
Jer 48:47,וְשַׁבְתִּי שְׁבוּת־מוֺאָב בְּאַחֲרִית הַיָּמִים נְאֻם־יְהוָה עַד־הֵנָּה מִשְׁפַּט מוֺאָב,TBH
Jer 49:1,לִבְנֵי עַמּוֺן כֹּה אָמַר יְהוָה הֲבָנִים אֵין לְיִשְׂרָאֵל אִם־יוֺרֵשׁ אֵין לוֺ מַדּוּעַ יָרַשׁ מַלְכָּם אֶת־גָּד וְעַמּוֺ בְּעָרָיו יָשָׁב,TBH
Jer 49:2,לָכֵן הִנֵּה יָמִים בָּאִים נְאֻם־יְהוָה וְהִשְׁמַעְתִּי אֶל־רַבַּת בְּנֵי־עַמּוֺן תְּרוּעַת מִלְחָמָה וְהָיְתָה לְתֵל שְׁמָמָה וּבְנֹתֶיהָ בָּאֵשׁ תִּצַּתְנָה וְיָרַשׁ יִשְׂרָאֵל אֶת־יֹרְשָׁיו אָמַר יְהוָה,TBH
Jer 49:3,הֵילִילִי חֶשְׁבּוֺן כִּי שֻׁדְּדָה־עַי צְעַקְנָה בְּנוֺת רַבָּה חֲגֹרְנָה שַׂקִּים סְפֹדְנָה וְהִתְשׁוֺטַטְנָה בַּגְּדֵרוֺת כִּי מַלְכָּם בַּגּוֺלָה יֵלֵךְ כֹּהֲנָיו וְשָׂרָיו יַחְדָּיו,TBH
Jer 49:4,מַה־תִּתְהַלְלִי בָּעֲמָקִים זָב עִמְקֵךְ הַבַּת הַשּׁוֺבֵבָה הַבֹּטְחָה בְּאֹצְרֹתֶיהָ מִי יָבוֺא אֵלָי,TBH
Jer 49:5,הִנְנִי מֵבִיא עָלַיִךְ פַּחַד נְאֻם־אֲדֹנָי יְהוִה צְבָאוֺת מִכָּל־סְבִיבָיִךְ וְנִדַּחְתֶּם אִישׁ לְפָנָיו וְאֵין מְקַבֵּץ לַנֹּדֵד,TBH
Jer 49:6,וְאַחֲרֵי־כֵן אָשִׁיב אֶת־שְׁבוּת בְּנֵי־עַמּוֺן נְאֻם־יְהוָה,TBH
Jer 49:7,לֶאֱדוֺם כֹּה אָמַר יְהוָה צְבָאוֺת הַאֵין עוֺד חָכְמָה בְּתֵימָן אָבְדָה עֵצָה מִבָּנִים נִסְרְחָה חָכְמָתָם,TBH
Jer 49:8,נֻסוּ הָפְנוּ הֶעְמִיקוּ לָשֶׁבֶת יֹשְׁבֵי דְּדָן כִּי אֵיד עֵשָׂו הֵבֵאתִי עָלָיו עֵת פְּקַדְתִּיו,TBH
Jer 49:9,אִם־בֹּצְרִים בָּאוּ לָךְ לֹא יַשְׁאִרוּ עוֺלֵלוֺת אִם־גַּנָּבִים בַּלַּיְלָה הִשְׁחִיתוּ דַיָּם,TBH
Jer 49:10,כִּי־אֲנִי חָשַׂפְתִּי אֶת־עֵשָׂו גִּלֵּיתִי אֶת־מִסְתָּרָיו וְנֶחְבָּה לֹא יוּכָל שֻׁדַּד זַרְעוֺ וְאֶחָיו וּשְׁכֵנָיו וְאֵינֶנּוּ,TBH
Jer 49:11,עָזְבָה יְתֹמֶיךָ אֲנִי אֲחַיֶּה וְאַלְמְנֹתֶיךָ עָלַי תִּבְטָחוּ,TBH
Jer 49:12,כִּי־כֹה אָמַר יְהוָה הִנֵּה אֲשֶׁר־אֵין מִשְׁפָּטָם לִשְׁתּוֺת הַכּוֺס שָׁתוֺ יִשְׁתּוּ וְאַתָּה הוּא נָקֹה תִּנָּקֶה לֹא תִנָּקֶה כִּי שָׁתֹה תִּשְׁתֶּה,TBH
Jer 49:13,כִּי בִי נִשְׁבַּעְתִּי נְאֻם־יְהוָה כִּי־לְשַׁמָּה לְחֶרְפָּה לְחֹרֶב וְלִקְלָלָה תִּהְיֶה בָצְרָה וְכָל־עָרֶיהָ תִהְיֶינָה לְחָרְבוֺת עוֺלָם,TBH
Jer 49:14,שְׁמוּעָה שָׁמַעְתִּי מֵאֵת יְהוָה וְצִיר בַּגּוֺיִם שָׁלוּחַ הִתְקַבְּצוּ וּבֹאוּ עָלֶיהָ וְקוּמוּ לַמִּלְחָמָה,TBH
Jer 49:15,כִּי־הִנֵּה קָטֹן נְתַתִּיךָ בַּגּוֺיִם בָּזוּי בָּאָדָם,TBH
Jer 49:16,תִּפְלַצְתְּךָ הִשִּׁיא אֹתָךְ זְדוֺן לִבֶּךָ שֹׁכְנִי בְּחַגְוֵי הַסֶּלַע תֹּפְשִׂי מְרוֺם גִּבְעָה כִּי־תַגְבִּיהַ כַּנֶּשֶׁר קִנֶּךָ מִשָּׁם אוֺרִידְךָ נְאֻם־יְהוָה,TBH
Jer 49:17,וְהָיְתָה אֱדוֺם לְשַׁמָּה כֹּל עֹבֵר עָלֶיהָ יִשֹּׁם וְיִשְׁרֹק עַל־כָּל־מַכּוֺתֶהָ,TBH
Jer 49:18,כְּמַהְפֵּכַת סְדֹם וַעֲמֹרָה וּשְׁכֵנֶיהָ אָמַר יְהוָה לֹא־יֵשֵׁב שָׁם אִישׁ וְלֹא־יָגוּר בָּהּ בֶּן־אָדָם,TBH
Jer 49:19,הִנֵּה כְּאַרְיֵה יַעֲלֶה מִגְּאוֺן הַיַּרְדֵּן אֶל־נְוֵה אֵיתָן כִּי־אַרְגִּיעָה אֲרִיצֶנּוּ מֵעָלֶיהָ וּמִי בָחוּר אֵלֶיהָ אֶפְקֹד כִּי מִי כָמוֺנִי וּמִי יֹעִידֶנִּי וּמִי־זֶה רֹעֶה אֲשֶׁר יַעֲמֹד לְפָנָי,TBH
Jer 49:20,לָכֵן שִׁמְעוּ עֲצַת־יְהוָה אֲשֶׁר יָעַץ אֶל־אֱדוֺם וּמַחְשְׁבוֺתָיו אֲשֶׁר חָשַׁב אֶל־יֹשְׁבֵי תֵימָן אִם־לֹא יִסְחָבוּם צְעִירֵי הַצֹּאן אִם־לֹא יַשִּׁים עֲלֵיהֶם נְוֵהֶם,TBH
Jer 49:21,מִקּוֺל נִפְלָם רָעֲשָׁה הָאָרֶץ צְעָקָה בְּיַם־סוּף נִשְׁמַע קוֺלָהּ,TBH
Jer 49:22,הִנֵּה כַנֶּשֶׁר יַעֲלֶה וְיִדְאֶה וְיִפְרֹשׂ כְּנָפָיו עַל־בָּצְרָה וְהָיָה לֵב גִּבּוֺרֵי אֱדוֺם בַּיּוֺם הַהוּא כְּלֵב אִשָּׁה מְצֵרָה,TBH
Jer 49:23,לְדַמֶּשֶׂק בּוֺשָׁה חֲמָת וְאַרְפָּד כִּי־שְׁמֻעָה רָעָה שָׁמְעוּ נָמֹגוּ בַּיָּם דְּאָגָה הַשְׁקֵט לֹא יוּכָל,TBH
Jer 49:24,רָפְתָה דַמֶּשֶׂק הִפְנְתָה לָנוּס וְרֶטֶט הֶחֱזִיקָה צָרָה וַחֲבָלִים אֲחָזַתָּה כַּיּוֺלֵדָה,TBH
Jer 49:25,אֵיךְ לֹא־עֻזְּבָה עִיר תְּהִלָּת קִרְיַת מְשׂוֺשִׂי,TBH
Jer 49:26,לָכֵן יִפְּלוּ בַחוּרֶיהָ בִּרְחֹבֹתֶיהָ וְכָל־אַנְשֵׁי הַמִּלְחָמָה יִדַּמּוּ בַּיּוֺם הַהוּא נְאֻם יְהוָה צְבָאוֺת,TBH
Jer 49:27,וְהִצַּתִּי אֵשׁ בְּחוֺמַת דַּמָּשֶׂק וְאָכְלָה אַרְמְנוֺת בֶּן־הֲדָד,TBH
Jer 49:28,לְקֵדָר וּלְמַמְלְכוֺת חָצוֺר אֲשֶׁר הִכָּה נְבוּכַדְרֶאצַּר מֶלֶךְ־בָּבֶל כֹּה אָמַר יְהוָה קוּמוּ עֲלוּ אֶל־קֵדָר וְשָׁדְדוּ אֶת־בְּנֵי־קֶדֶם,TBH
Jer 49:29,אָהֳלֵיהֶם וְצֹאנָם יִקָּחוּ יְרִיעוֺתֵיהֶם וְכָל־כְּלֵיהֶם וּגְמַלֵּיהֶם יִשְׂאוּ לָהֶם וְקָרְאוּ עֲלֵיהֶם מָגוֺר מִסָּבִיב,TBH
Jer 49:30,נֻסוּ נֻּדוּ מְאֹד הֶעְמִיקוּ לָשֶׁבֶת יֹשְׁבֵי חָצוֺר נְאֻם־יְהוָה כִּי־יָעַץ עֲלֵיכֶם נְבוּכַדְרֶאצַּר מֶלֶךְ־בָּבֶל עֵצָה וְחָשַׁב עֲלֵיכֶם מַחֲשָׁבָה,TBH
Jer 49:31,קוּמוּ עֲלוּ אֶל־גּוֺי שְׁלֵיו יוֺשֵׁב לָבֶטַח נְאֻם־יְהוָה לֹא־דְלָתַיִם וְלֹא־בְרִיחַ לוֺ בָּדָד יִשְׁכֹּנוּ,TBH
Jer 49:32,וְהָיוּ גְמַלֵּיהֶם לָבַז וַהֲמוֺן מִקְנֵיהֶם לְשָׁלָל וְזֵרִתִים לְכָל־רוּחַ קְצוּצֵי פֵאָה וּמִכָּל־עֲבָרָיו אָבִיא אֶת־אֵידָם נְאֻם־יְהוָה,TBH
Jer 49:33,וְהָיְתָה חָצוֺר לִמְעוֺן תַּנִּים שְׁמָמָה עַד־עוֺלָם לֹא־יֵשֵׁב שָׁם אִישׁ וְלֹא־יָגוּר בָּהּ בֶּן־אָדָם,TBH
Jer 49:34,אֲשֶׁר הָיָה דְבַר־יְהוָה אֶל־יִרְמְיָהוּ הַנָּבִיא אֶל־עֵילָם בְּרֵאשִׁית מַלְכוּת צִדְקִיָּה מֶלֶךְ־יְהוּדָה לֵאמֹר,TBH
Jer 49:35,כֹּה אָמַר יְהוָה צְבָאוֺת הִנְנִי שֹׁבֵר אֶת־קֶשֶׁת עֵילָם רֵאשִׁית גְּבוּרָתָם,TBH
Jer 49:36,וְהֵבֵאתִי אֶל־עֵילָם אַרְבַּע רוּחוֺת מֵאַרְבַּע קְצוֺת הַשָּׁמַיִם וְזֵרִתִים לְכֹל הָרֻחוֺת הָאֵלֶּה וְלֹא־יִהְיֶה הַגּוֺי אֲשֶׁר לֹא־יָבוֺא שָׁם נִדְּחֵי עֵילָם,TBH
Jer 49:37,וְהַחְתַּתִּי אֶת־עֵילָם לפְנֵי אֹיְבֵיהֶם וְלִפְנֵי מְבַקְשֵׁי נַפְשָׁם וְהֵבֵאתִי עֲלֵיהֶם רָעָה אֶת־חֲרוֺן אַפִּי נְאֻם־יְהוָה וְשִׁלַּחְתִּי אַחֲרֵיהֶם אֶת־הַחֶרֶב עַד כַּלּוֺתִי אוֺתָם,TBH
Jer 49:38,וְשַׂמְתִּי כִסְאִי בְּעֵילָם וְהַאֲבַדְתִּי מִשָּׁם מֶלֶךְ וְשָׂרִים נְאֻם־יְהוָה,TBH
Jer 49:39,וְהָיָה בְּאַחֲרִית הַיָּמִים אִָיב אֶת־ְבוּת עֵילָם נְאֻם־יְהוָה,TBH
Jer 50:1,הַדָּבָר אֲשֶׁר דִּבֶּר יְהוָה אֶל־בָּבֶל אֶל־אֶרֶץ כַּשְׂדִּים בְּיַד יִרְמְיָהוּ הַנָּבִיא,TBH
Jer 50:2,הַגִּידוּ בַגּוֺיִם וְהַשְׁמִיעוּ וּשְׂאוּ־נֵס הַשְׁמִיעוּ אַל־תְּכַחֵדוּ אִמְרוּ נִלְכְּדָה בָבֶל הֹבִישׁ בֵּל חַת מְרֹדָךְ הֹבִישׁוּ עֲצַבֶּיהָ חַתּוּ גִּלּוּלֶיהָ,TBH
Jer 50:3,כִּי עָלָה עָלֶיהָ גּוֺי מִצָּפוֺן הוּא־יָשִׁית אֶת־אַרְצָהּ לְשַׁמָּה וְלֹא־יִהְיֶה יוֺשֵׁב בָּהּ מֵאָדָם וְעַד־בְּהֵמָה נָדוּ הָלָכוּ,TBH
Jer 50:4,בַּיָּמִים הָהֵמָּה וּבָעֵת הַהִיא נְאֻם־יְהוָה יָבֹאוּ בְנֵי־יִשְׂרָאֵל הֵמָּה וּבְנֵי־יְהוּדָה יַחְדָּו הָלוֺךְ וּבָכוֺ יֵלֵכוּ וְאֶת־יְהוָה אֱלֹהֵיהֶם יְבַקֵּשׁוּ,TBH
Jer 50:5,צִיּוֺן יִשְׁאָלוּ דֶּרֶךְ הֵנָּה פְנֵיהֶם בֹּאוּ וְנִלְווּ אֶל־יְהוָה בְּרִית עוֺלָם לֹא תִשָּׁכֵחַ,TBH
Jer 50:6,צֹאן אֹבְדוֺת הָיוּ עַמִּי רֹעֵיהֶם הִתְעוּם הָרִים וֺבְבוּם מֵהַר אֶל־גִּבְעָה הָלָכוּ שָׁכְחוּ רִבְצָם,TBH
Jer 50:7,כָּל־מוֺצְאֵיהֶם אֲכָלוּם וְצָרֵיהֶם אָמְרוּ לֹא נֶאְשָׁם תַּחַת אֲשֶׁר חָטְאוּ לַיהוָה נְוֵה־צֶדֶק וּמִקְוֵה אֲבוֺתֵיהֶם יְהוָה,TBH
Jer 50:8,נֻדוּ מִתּוֺךְ בָּבֶל וּמֵאֶרֶץ כַּשְׂדִּים צֵאוּ וִהְיוּ כְּעַתּוּדִים לִפְנֵי־צֹאן,TBH
Jer 50:9,כִּי הִנֵּה אָנֹכִי מֵעִיר וּמַעֲלֶה עַל־בָּבֶל קְהַל־גּוֺיִם גְּדֹלִים מֵאֶרֶץ צָפוֺן וְעָרְכוּ לָהּ מִשָּׁם תִּלָּכֵד חִצָּיו כְּגִבּוֺר מַשְׁכִּיל לֹא יָשׁוּב רֵיקָם,TBH
Jer 50:10,וְהָיְתָה כַשְׂדִּים לְשָׁלָל כָּל־שֹׁלְלֶיהָ יִשְׂבָּעוּ נְאֻם־יְהוָה,TBH
Jer 50:11,כִּי תְִמְחוּ כִּי תַעַלְזוּ שֹׁסֵי נַחֲלָתִי כִּי תָפוּוּ כְּעֶגְלָה דָשָׁה וְתִצְהֲלוּ כָּאֲבִּרִים,TBH
Jer 50:12,בּוֺשָׁה אִמְּכֶם מְאֹד חָפְרָה יוֺלַדְתְּכֶם הִנֵּה אַחֲרִית גּוֺיִם מִדְבָּר צִיָּה וַעֲרָבָה,TBH
Jer 50:13,מִקֶּצֶף יְהוָה לֹא תֵשֵׁב וְהָיְתָה שְׁמָמָה כֻּלָּהּ כֹּל עֹבֵר עַל־בָּבֶל יִשֹּׁם וְיִשְׁרֹק עַל־כָּל־מַכּוֺתֶיהָ,TBH
Jer 50:14,עִרְכוּ עַל־בָּבֶל סָבִיב כָּל־דֹּרְכֵי קֶשֶׁת יְדוּ אֵלֶיהָ אַל־תַּחְמְלוּ אֶל־חֵץ כִּי לַיהוָה חָטָאָה,TBH
Jer 50:15,הָרִיעוּ עָלֶיהָ סָבִיב נָתְנָה יָדָהּ נָפְלוּ אְָיוֺתֶיהָ נֶהֶרְסוּ חוֺמוֺתֶיהָ כִּי נִקְמַת יְהוָה הִיא הִנָּקְמוּ בָהּ כַּאֲשֶׁר עָשְׂתָה עֲשׂוּ־לָהּ,TBH
Jer 50:16,כִּרְתוּ זוֺרֵעַ מִבָּבֶל וְתֹפֵשׂ מַגָּל בְּעֵת קָצִיר מִפְּנֵי חֶרֶב הַיּוֺנָה אִישׁ אֶל־עַמּוֺ יִפְנוּ וְאִישׁ לְאַרְצוֺ יָנֻסוּ,TBH
Jer 50:17,שֶׂה פְזוּרָה יִשְׂרָאֵל אֲרָיוֺת הִדִּיחוּ הָרִאשׁוֺן אֲכָלוֺ מֶלֶךְ אַשּׁוּר וְזֶה הָאַחֲרוֺן עִצְּמוֺ נְבוּכַדְרֶאצַּר מֶלֶךְ בָּבֶל,TBH
Jer 50:18,לָכֵן כֹּה־אָמַר יְהוָה צְבָאוֺת אֱלֹהֵי יִשְׂרָאֵל הִנְנִי פֹקֵד אֶל־מֶלֶךְ בָּבֶל וְאֶל־אַרְצוֺ כַּאֲשֶׁר פָּקַדְתִּי אֶל־מֶלֶךְ אַשּׁוּר,TBH
Jer 50:19,וְשֹׁבַבְתִּי אֶת־יִשְׂרָאֵל אֶל־נָוֵהוּ וְרָעָה הַכַּרְמֶל וְהַבָּשָׁן וּבְהַר אֶפְרַיִם וְהַגִּלְעָד תִּשְׂבַּע נַפְשׁוֺ,TBH
Jer 50:20,בַּיָּמִים הָהֵם וּבָעֵת הַהִיא נְאֻם־יְהוָה יְבֻקַּשׁ אֶת־עֲוֹן יִשְׂרָאֵל וְאֵינֶנּוּ וְאֶת־חַטֹּאת יְהוּדָה וְלֹא תִמָּצֶאינָה כִּי אֶסְלַח לַאֲשֶׁר אַשְׁאִיר,TBH
Jer 50:21,עַל־הָאָרֶץ מְרָתַיִם עֲלֵה עָלֶיהָ וְאֶל־יוֺשְׁבֵי פְּקוֺד חֲרֹב וְהַחֲרֵם אַחֲרֵיהֶם נְאֻם־יְהוָה וַעֲשֵׂה כְּכֹל אֲשֶׁר צִוִּיתִיךָ,TBH
Jer 50:22,קוֺל מִלְחָמָה בָּאָרֶץ וְשֶׁבֶר גָּדוֺל,TBH
Jer 50:23,אֵיךְ נִגְדַּע וַיִּשָּׁבֵר פַּטִּישׁ כָּל־הָאָרֶץ אֵיךְ הָיְתָה לְשַׁמָּה בָּבֶל בַּגּוֺיִם,TBH
Jer 50:24,יָקֹשְׁתִּי לָךְ וְגַם־נִלְכַּדְתְּ בָּבֶל וְאַתְּ לֹא יָדָעַתְּ נִמְצֵאת וְגַם־נִתְפַּשְׂתְּ כִּי בַיהוָה הִתְגָּרִית,TBH
Jer 50:25,פָּתַח יְהוָה אֶת־אוֺצָרוֺ וַיּוֺצֵא אֶת־כְּלֵי זַעְמוֺ כִּי־מְלָאכָה הִיא לַאדֹנָי יְהוִה צְבָאוֺת בְּאֶרֶץ כַּשְׂדִּים,TBH
Jer 50:26,בֹּאוּ־לָהּ מִקֵּץ פִּתְחוּ מַאֲבֻסֶיהָ סָלּוּהָ כְמוֺ־עֲרֵמִים וְהַחֲרִימוּהָ אַל־תְּהִי־לָהּ שְׁאֵרִית,TBH
Jer 50:27,חִרְבוּ כָּל־פָּרֶיהָ יֵרְדוּ לַטָּבַח הוֺי עֲלֵיהֶם כִּי־בָא יוֺמָם עֵת פְּקֻדָּתָם,TBH
Jer 50:28,קוֺל נָסִים וּפְלֵטִים מֵאֶרֶץ בָּבֶל לְהַגִּיד בְּצִיּוֺן אֶת־נִקְמַת יְהוָה אֱלֹהֵינוּ נִקְמַת הֵיכָלוֺ,TBH
Jer 50:29,הַשְׁמִיעוּ אֶל־בָּבֶל רַבִּים כָּל־דֹּרְכֵי קֶשֶׁת חֲנוּ עָלֶיהָ סָבִיב אַל־יְהִי־לָהּ פְּלֵטָה שַׁלְּמוּ־לָהּ כְּפָעֳלָהּ כְּכֹל אֲשֶׁר עָשְׂתָה עֲשׂוּ־לָהּ כִּי אֶל־יְהוָה זָדָה אֶל־קְדוֺשׁ יִשְׂרָאֵל,TBH
Jer 50:30,לָכֵן יִפְּלוּ בַחוּרֶיהָ בִּרְחֹבֹתֶיהָ וְכָל־אַנְשֵׁי מִלְחַמְתָּהּ יִדַּמּוּ בַּיּוֺם הַהוּא נְאֻם־יְהוָה,TBH
Jer 50:31,הִנְנִי אֵלֶיךָ זָדוֺן נְאֻם־אֲדֹנָי יְהוִה צְבָאוֺת כִּי בָּא יוֺמְךָ עֵת פְּקַדְתִּיךָ,TBH
Jer 50:32,וְכָשַׁל זָדוֺן וְנָפַל וְאֵין לוֺ מֵקִים וְהִצַּתִּי אֵשׁ בְּעָרָיו וְאָכְלָה כָּל־סְבִיבֹתָיו,TBH
Jer 50:33,כֹּה אָמַר יְהוָה צְבָאוֺת עֲשׁוּקִים בְּנֵי־יִשְׂרָאֵל וּבְנֵי־יְהוּדָה יַחְדָּו וְכָל־שֹׁבֵיהֶם הֶחֱזִיקוּ בָם מֵאֲנוּ שַׁלְּחָם,TBH
Jer 50:34,גֹּאֲלָם חָזָק יְהוָה צְבָאוֺת שְׁמוֺ רִיב יָרִיב אֶת־רִיבָם לְמַעַן הִרְגִּיעַ אֶת־הָאָרֶץ וְהִרְגִּיז לְיֹשְׁבֵי בָבֶל,TBH
Jer 50:35,חֶרֶב עַל־כַּשְׂדִּים נְאֻם־יְהוָה וְאֶל־יֹשְׁבֵי בָבֶל וְאֶל־שָׂרֶיהָ וְאֶל־חֲכָמֶיהָ,TBH
Jer 50:36,חֶרֶב אֶל־הַבַּדִּים וְנֹאָלוּ חֶרֶב אֶל־גִּבּוֺרֶיהָ וָחָתּוּ,TBH
Jer 50:37,חֶרֶב אֶל־סוּסָיו וְאֶל־רִכְבּוֺ וְאֶל־כָּל־הָעֶרֶב אֲשֶׁר בְּתוֺכָהּ וְהָיוּ לְנָשִׁים חֶרֶב אֶל־אוֺצְרֹתֶיהָ וּבֻזָּזוּ,TBH
Jer 50:38,חֹרֶב אֶל־מֵימֶיהָ וְיָבֵשׁוּ כִּי אֶרֶץ פְּסִלִים הִיא וּבָאֵימִים יִתְהֹלָלוּ,TBH
Jer 50:39,לָכֵן יֵשְׁבוּ צִיִּים אֶת־אִיִּים וְיָשְׁבוּ בָהּ בְּנוֺת יַעֲנָה וְלֹא־תֵשֵׁב עוֺד לָנֶצַח וְלֹא תִשְׁכּוֺן עַד־דּוֺר וָדוֺר,TBH
Jer 50:40,כְּמַהְפֵּכַת אֱלֹהִים אֶת־סְדֹם וְאֶת־עֲמֹרָה וְאֶת־שְׁכֵנֶיהָ נְאֻם־יְהוָה לֹא־יֵשֵׁב שָׁם אִישׁ וְלֹא־יָגוּר בָּהּ בֶּן־אָדָם,TBH
Jer 50:41,הִנֵּה עַם בָּא מִצָּפוֺן וְגוֺי גָּדוֺל וּמְלָכִים רַבִּים יֵעֹרוּ מִיַּרְכְּתֵי־אָרֶץ,TBH
Jer 50:42,קֶשֶׁת וְכִידֹן יַחֲזִיקוּ אַכְזָרִי הֵמָּה וְלֹא יְרַחֵמוּ קוֺלָם כַּיָּם יֶהֱמֶה וְעַל־סוּסִים יִרְכָּבוּ עָרוּךְ כְּאִישׁ לַמִּלְחָמָה עָלַיִךְ בַּת־בָּבֶל,TBH
Jer 50:43,שָׁמַע מֶלֶךְ־בָּבֶל אֶת־שִׁמְעָם וְרָפוּ יָדָיו צָרָה הֶחֱזִיקַתְהוּ חִיל כַּיּוֺלֵדָה,TBH
Jer 50:44,הִנֵּה כְּאַרְיֵה יַעֲלֶה מִגְּאוֺן הַיַּרְדֵּן אֶל־נְוֵה אֵיתָן כִּי־אַרְגִּעָה אֲרִיצֵם מֵעָלֶיהָ וּמִי בָחוּר אֵלֶיהָ אֶפְקֹד כִּי מִי כָמוֺנִי וּמִי יוֺעִדֶנִּי וּמִי־זֶה רֹעֶה אֲשֶׁר יַעֲמֹד לְפָנָי,TBH
Jer 50:45,לָכֵן שִׁמְעוּ עֲצַת־יְהוָה אֲשֶׁר יָעַץ אֶל־בָּבֶל וּמַחְשְׁבוֺתָיו אֲשֶׁר חָשַׁב אֶל־אֶרֶץ כַּשְׂדִּים אִם־לֹא יִסְחָבוּם צְעִירֵי הַצֹּאן אִם־לֹא יַשִּׁים עֲלֵיהֶם נָוֶה,TBH
Jer 50:46,מִקּוֺל נִתְפְּשָׂה בָבֶל נִרְעֲשָׁה הָאָרֶץ וּזְעָקָה בַּגּוֺיִם נִשְׁמָע,TBH
Jer 51:1,כֹּה אָמַר יְהוָה הִנְנִי מֵעִיר עַל־בָּבֶל וְאֶל־יֹשְׁבֵי לֵב קָמָי רוּחַ מַשְׁחִית,TBH
Jer 51:2,וְשִׁלַּחְתִּי לְבָבֶל זָרִים וְזֵרוּהָ וִיבֹקְקוּ אֶת־אַרְצָהּ כִּי־הָיוּ עָלֶיהָ מִסָּבִיב בְּיוֺם רָעָה,TBH
Jer 51:3,אֶל־יִדְרֹךְ הַדֹּרֵךְ קַשְׁתּוֺ וְאֶל־יִתְעַל בְּסִרְיֹנוֺ וְאַל־תַּחְמְלוּ אֶל־בַּחֻרֶיהָ הַחֲרִימוּ כָּל־צְבָאָהּ,TBH
Jer 51:4,וְנָפְלוּ חֲלָלִים בְּאֶרֶץ כַּשְׂדִּים וּמְדֻקָּרִים בְּחוּצוֺתֶיהָ,TBH
Jer 51:5,כִּי לֹא־אַלְמָן יִשְׂרָאֵל וִיהוּדָה מֵאֱלֹהָיו מֵיְהוָה צְבָאוֺת כִּי אַרְצָם מָלְאָה אָשָׁם מִקְּדוֺשׁ יִשְׂרָאֵל,TBH
Jer 51:6,נֻסוּ מִתּוֺךְ בָּבֶל וּמַלְּטוּ אִישׁ נַפְשׁוֺ אַל־תִּדַּמּוּ בַּעֲוֹנָהּ כִּי עֵת נְקָמָה הִיא לַיהוָה גְּמוּל הוּא מְשַׁלֵּם לָהּ,TBH
Jer 51:7,כּוֺס־זָהָב בָּבֶל בְּיַד־יְהוָה מְשַׁכֶּרֶת כָּל־הָאָרֶץ מִיֵּינָהּ שָׁתוּ גוֺיִם עַל־כֵּן יִתְהֹלְלוּ גוֺיִם,TBH
Jer 51:8,פִּתְאֹם נָפְלָה בָבֶל וַתִּשָּׁבֵר הֵילִילוּ עָלֶיהָ קְחוּ צֳרִי לְמַכְאוֺבָהּ אוּלַי תֵּרָפֵא,TBH
Jer 51:9,רִפִּינוּ אֶת־בָּבֶל וְלֹא נִרְפָּתָה עִזְבוּהָ וְנֵלֵךְ אִישׁ לְאַרְצוֺ כִּי־נָגַע אֶל־הַשָּׁמַיִם מִשְׁפָּטָהּ וְנִשָּׂא עַד־שְׁחָקִים,TBH
Jer 51:10,הוֺצִיא יְהוָה אֶת־צִדְקֹתֵינוּ בֹּאוּ וּנְסַפְּרָה בְצִיּוֺן אֶת־מַעֲשֵׂה יְהוָה אֱלֹהֵינוּ,TBH
Jer 51:11,הָבֵרוּ הַחִצִּים מִלְאוּ הַשְּׁלָטִים הֵעִיר יְהוָה אֶת־רוּחַ מַלְכֵי מָדַי כִּי־עַל־בָּבֶל מְזִמָּתוֺ לְהַשְׁחִיתָהּ כִּי־נִקְמַת יְהוָה הִיא נִקְמַת הֵיכָלוֺ,TBH
Jer 51:12,אֶל־חוֺמֹת בָּבֶל שְׂאוּ־נֵס הַחֲזִיקוּ הַמִּשְׁמָר הָקִימוּ שֹׁמְרִים הָכִינוּ הָאֹרְבִים כִּי גַּם־זָמַם יְהוָה גַּם־עָשָׂה אֵת אֲשֶׁר־דִּבֶּר אֶל־יֹשְׁבֵי בָבֶל,TBH
Jer 51:13,כַנְתְּ עַל־מַיִם רַבִּים רַבַּת אוֺצָרֹת בָּא קִצֵּךְ אַמַּת בִּצְעֵךְ,TBH
Jer 51:14,נִשְׁבַּע יְהוָה צְבָאוֺת בְּנַפְשׁוֺ כִּי אִם־מִלֵּאתִיךְ אָדָם כַּיֶּלֶק וְעָנוּ עָלַיִךְ הֵידָד,TBH
Jer 51:15,עֹשֵׂה אֶרֶץ בְּכֹחוֺ מֵכִין תֵּבֵל בְּחָכְמָתוֺ וּבִתְבוּנָתוֺ נָטָה שָׁמָיִם,TBH
Jer 51:16,לְקוֺל תִּתּוֺ הֲמוֺן מַיִם בַּשָּׁמַיִם וַיַּעַל נְשִׂאִים מִקְצֵה־אָרֶץ בְּרָקִים לַמָּטָר עָשָׂה וַיֹּצֵא רוּחַ מֵאֹצְרֹתָיו,TBH
Jer 51:17,נִבְעַר כָּל־אָדָם מִדַּעַת הֹבִישׁ כָּל־צֹרֵף מִפָּסֶל כִּי שֶׁקֶר נִסְכּוֺ וְלֹא־רוּחַ בָּם,TBH
Jer 51:18,הֶבֶל הֵמָּה מַעֲשֵׂה תַּעְתֻּעִים בְּעֵת פְּקֻדָּתָם יֹאבֵדוּ,TBH
Jer 51:19,לֹא־כְאֵלֶּה חֵלֶק יַעֲקוֺב כִּי־יוֺצֵר הַכֹּל הוּא וְשֵׁבֶט נַחֲלָתוֺ יְהוָה צְבָאוֺת שְׁמוֺ,TBH
Jer 51:20,מַפֵּץ־אַתָּה לִי כְּלֵי מִלְחָמָה וְנִפַּצְתִּי בְךָ גּוֺיִם וְהִשְׁחַתִּי בְךָ מַמְלָכוֺת,TBH
Jer 51:21,וְנִפַּצְתִּי בְךָ סוּס וְרֹכְבוֺ וְנִפַּצְתִּי בְךָ רֶכֶב וְרֹכְבוֺ,TBH
Jer 51:22,וְנִפַּצְתִּי בְךָ אִישׁ וְאִשָּׁה וְנִפַּצְתִּי בְךָ זָקֵן וָנָעַר וְנִפַּצְתִּי בְךָ בָּחוּר וּבְתוּלָה,TBH
Jer 51:23,וְנִפַּצְתִּי בְךָ רֹעֶה וְעֶדְרוֺ וְנִפַּצְתִּי בְךָ אִכָּר וְצִמְדּוֺ וְנִפַּצְתִּי בְךָ פַּחוֺת וּסְגָנִים,TBH
Jer 51:24,וְשִׁלַּמְתִּי לְבָבֶל וּלְכֹל יוֺשְׁבֵי כַשְׂדִּים אֵת כָּל־רָעָתָם אֲשֶׁר־עָשׂוּ בְצִיּוֺן לְעֵינֵיכֶם נְאֻם יְהוָה,TBH
Jer 51:25,הִנְנִי אֵלֶיךָ הַר הַמַּשְׁחִית נְאֻם־יְהוָה הַמַּשְׁחִית אֶת־כָּל־הָאָרֶץ וְנָטִיתִי אֶת־יָדִי עָלֶיךָ וְגִלְגַּלְתִּיךָ מִן־הַסְּלָעִים וּנְתַתִּיךָ לְהַר שְׂרֵפָה,TBH
Jer 51:26,וְלֹא־יִקְחוּ מִמְּךָ אֶבֶן לְפִנָּה וְאֶבֶן לְמוֺסָדוֺת כִּי־שִׁמְמוֺת עוֺלָם תִּהְיֶה נְאֻם־יְהוָה,TBH
Jer 51:27,שְׂאוּ־נֵס בָּאָרֶץ תִּקְעוּ שׁוֺפָר בַּגּוֺיִם קַדְּשׁוּ עָלֶיהָ גּוֺיִם הַשְׁמִיעוּ עָלֶיהָ מַמְלְכוֺת אֲרָרַט מִנִּי וְאַשְׁכְּנָז פִּקְדוּ עָלֶיהָ טִפְסָר הַעֲלוּ־סוּס כְּיֶלֶק סָמָר,TBH
Jer 51:28,קַדְּשׁוּ עָלֶיהָ גוֺיִם אֶת־מַלְכֵי מָדַי אֶת־פַּחוֺתֶיהָ וְאֶת־כָּל־סְגָנֶיהָ וְאֵת כָּל־אֶרֶץ מֶמְשַׁלְתּוֺ,TBH
Jer 51:29,וַתִּרְעַשׁ הָאָרֶץ וַתָּחֹל כִּי קָמָה עַל־בָּבֶל מַחְשְׁבוֺת יְהוָה לָשׂוּם אֶת־אֶרֶץ בָּבֶל לְשַׁמָּה מֵאֵין יוֺשֵׁב,TBH
Jer 51:30,חָדְלוּ גִבּוֺרֵי בָבֶל לְהִלָּחֵם יָשְׁבוּ בַּמְּצָדוֺת נָשְׁתָה גְבוּרָתָם הָיוּ לְנָשִׁים הִצִּיתוּ מִשְׁכְּנֹתֶיהָ נִשְׁבְּרוּ בְרִיחֶיהָ,TBH
Jer 51:31,רָץ לִקְרַאת־רָץ יָרוּץ וּמַגִּיד לִקְרַאת מַגִּיד לְהַגִּיד לְמֶלֶךְ בָּבֶל כִּי־נִלְכְּדָה עִירוֺ מִקָּצֶה,TBH
Jer 51:32,וְהַמַּעְבָּרוֺת נִתְפָּשׂוּ וְאֶת־הָאֲגַמִּים שָׂרְפוּ בָאֵשׁ וְאַנְשֵׁי הַמִּלְחָמָה נִבְהָלוּ,TBH
Jer 51:33,כִּי כֹה אָמַר יְהוָה צְבָאוֺת אֱלֹהֵי יִשְׂרָאֵל בַּת־בָּבֶל כְּגֹרֶן עֵת הִדְרִיכָהּ עוֺד מְעַט וּבָאָה עֵת־הַקָּצִיר לָהּ,TBH
Jer 51:34,אֲכָלַנִי הֲמָמַנִי נְבוּכַדְרֶאצַּר מֶלֶךְ בָּבֶל הִצִּיגַנִי כְּלִי רִיק בְּלָעַנִי כַּתַּנִּין מִלָּא כְרֵשׂוֺ מֵעֲדָנָי הֱדִיחָנִי,TBH
Jer 51:35,חֲמָסִי וּשְׁאֵרִי עַל־בָּבֶל תֹּאמַר יֹשֶׁבֶת צִיּוֺן וְדָמִי אֶל־יֹשְׁבֵי כַשְׂדִּים תֹּאמַר יְרוּשָׁלִָם,TBH
Jer 51:36,לָכֵן כֹּה אָמַר יְהוָה הִנְנִי־רָב אֶת־רִיבֵךְ וְנִקַּמְתִּי אֶת־נִקְמָתֵךְ וְהַחֲרַבְתִּי אֶת־יַמָּהּ וְהֹבַשְׁתִּי אֶת־מְקוֺרָהּ,TBH
Jer 51:37,וְהָיְתָה בָבֶל לְגַלִּים מְעוֺן־תַּנִּים שַׁמָּה וּשְׁרֵקָה מֵאֵין יוֺשֵׁב,TBH
Jer 51:38,יַחְדָּו כַּכְּפִרִים יִשְׁאָגוּ נָעֲרוּ כְּגוֺרֵי אֲרָיוֺת,TBH
Jer 51:39,בְּחֻמָּם אָשִׁית אֶת־מִשְׁתֵּיהֶם וְהִשְׁכַּרְתִּים לְמַעַן יַעֲלֹזוּ וְיָשְׁנוּ שְׁנַת־עוֺלָם וְלֹא יָקִיצוּ נְאֻם יְהוָה,TBH
Jer 51:40,אוֺרִידֵם כְּכָרִים לִטְבוֺחַ כְּאֵילִים עִם־עַתּוּדִים,TBH
Jer 51:41,אֵיךְ נִלְכְּדָה שֵׁשַׁךְ וַתִּתָּפֵשׂ תְּהִלַּת כָּל־הָאָרֶץ אֵיךְ הָיְתָה לְשַׁמָּה בָּבֶל בַּגּוֺיִם,TBH
Jer 51:42,עָלָה עַל־בָּבֶל הַיָּם בַּהֲמוֺן גַּלָּיו נִכְסָתָה,TBH
Jer 51:43,הָיוּ עָרֶיהָ לְשַׁמָּה אֶרֶץ צִיָּה וַעֲרָבָה אֶרֶץ לֹא־יֵשֵׁב בָּהֵן כָּל־אִישׁ וְלֹא־יַעֲבֹר בָּהֵן בֶּן־אָדָם,TBH
Jer 51:44,וּפָקַדְתִּי עַל־בֵּל בְּבָבֶל וְהֹצֵאתִי אֶת־בִּלְעוֺ מִפִּיו וְלֹא־יִנְהֲרוּ אֵלָיו עוֺד גּוֺיִם גַּם־חוֺמַת בָּבֶל נָפָלָה,TBH
Jer 51:45,צְאוּ מִתּוֺכָהּ עַמִּי וּמַלְּטוּ אִישׁ אֶת־נַפְשׁוֺ מֵחֲרוֺן אַף־יְהוָה,TBH
Jer 51:46,וּפֶן־יֵרַךְ לְבַבְכֶם וְתִירְאוּ בַּשְּׁמוּעָה הַנִּשְׁמַעַת בָּאָרֶץ וּבָא בַשָּׁנָה הַשְּׁמוּעָה וְאַחֲרָיו בַּשָּׁנָה הַשְּׁמוּעָה וְחָמָס בָּאָרֶץ וּמֹשֵׁל עַל־מֹשֵׁל,TBH
Jer 51:47,לָכֵן הִנֵּה יָמִים בָּאִים וּפָקַדְתִּי עַל־פְּסִילֵי בָבֶל וְכָל־אַרְצָהּ תֵּבוֺשׁ וְכָל־חֲלָלֶיהָ יִפְּלוּ בְתוֺכָהּ,TBH
Jer 51:48,וְרִנְּנוּ עַל־בָּבֶל שָׁמַיִם וָאָרֶץ וְכֹל אֲשֶׁר בָּהֶם כִּי מִצָּפוֺן יָבוֺא־לָהּ הַשּׁוֺדְדִים נְאֻם־יְהוָה,TBH
Jer 51:49,גַּם־בָּבֶל לִנְפֹּל חַלְלֵי יִשְׂרָאֵל גַּם־לְבָבֶל נָפְלוּ חַלְלֵי כָל־הָאָרֶץ,TBH
Jer 51:50,פְּלֵטִים מֵחֶרֶב הִלְכוּ אַל־תַּעֲמֹדוּ זִכְרוּ מֵרָחוֺק אֶת־יְהוָה וִירוּשָׁלִַם תַּעֲלֶה עַל־לְבַבְכֶם,TBH
Jer 51:51,בֹּשְׁנוּ כִּי־שָׁמַעְנוּ חֶרְפָּה כִּסְּתָה כְלִמָּה פָּנֵינוּ כִּי בָּאוּ זָרִים עַל־מִקְדְּשֵׁי בֵּית יְהוָה,TBH
Jer 51:52,לָכֵן הִנֵּה־יָמִים בָּאִים נְאֻם־יְהוָה וּפָקַדְתִּי עַל־פְּסִילֶיהָ וּבְכָל־אַרְצָהּ יֶאֱנֹק חָלָל,TBH
Jer 51:53,כִּי־תַעֲלֶה בָבֶל הַשָּׁמַיִם וְכִי תְבַצֵּר מְרוֺם עֻזָּהּ מֵאִתִּי יָבֹאוּ שֹׁדְדִים לָהּ נְאֻם־יְהוָה,TBH
Jer 51:54,קוֺל זְעָקָה מִבָּבֶל וְשֶׁבֶר גָּדוֺל מֵאֶרֶץ כַּשְׂדִּים,TBH
Jer 51:55,כִּי־שֹׁדֵד יְהוָה אֶת־בָּבֶל וְאִבַּד מִמֶּנָּה קוֺל גָּדוֺל וְהָמוּ גַלֵּיהֶם כְּמַיִם רַבִּים נִתַּן שְׁאוֺן קוֺלָם,TBH
Jer 51:56,כִּי בָא עָלֶיהָ עַל־בָּבֶל שׁוֺדֵד וְנִלְכְּדוּ גִּבּוֺרֶיהָ חִתְּתָה קַשְּׁתוֺתָם כִּי אֵל גְּמֻלוֺת יְהוָה שַׁלֵּם יְשַׁלֵּם,TBH
Jer 51:57,וְהִשְׁכַּרְתִּי שָׂרֶיהָ וַחֲכָמֶיהָ פַּחוֺתֶיהָ וּסְגָנֶיהָ וְגִבּוֺרֶיהָ וְיָשְׁנוּ שְׁנַת־עוֺלָם וְלֹא יָקִיצוּ נְאֻם־הַמֶּלֶךְ יְהוָה צְבָאוֺת שְׁמוֺ,TBH
Jer 51:58,כֹּה־אָמַר יְהוָה צְבָאוֺת חֹמוֺת בָּבֶל הָרְחָבָה עַרְעֵר תִּתְעַרְעָר וּשְׁעָרֶיהָ הַגְּבֹהִים בָּאֵשׁ יִצַּתּוּ וְיִגְעוּ עַמִּים בְּדֵי־רִיק וּלְאֻמִּים בְּדֵי־אֵשׁ וְיָעֵפוּ,TBH
Jer 51:59,הַדָּבָר אֲשֶׁר־צִוָּה יִרְמְיָהוּ הַנָּבִיא אֶת־שְׂרָיָה בֶן־נֵרִיָּה בֶּן־מַחְסֵיָה בְּלֶכְתּוֺ אֶת־צִדְקִיָּהוּ מֶלֶךְ־יְהוּדָה בָּבֶל בִּשְׁנַת הָרְבִעִית לְמָלְכוֺ וּשְׂרָיָה שַׂר מְנוּחָה,TBH
Jer 51:60,וַיִּכְתֹּב יִרְמְיָהוּ אֵת כָּל־הָרָעָה אֲשֶׁר־תָּבוֺא אֶל־בָּבֶל אֶל־סֵפֶר אֶחָד אֵת כָּל־הַדְּבָרִים הָאֵלֶּה הַכְּתֻבִים אֶל־בָּבֶל,TBH
Jer 51:61,וַיֹּאמֶר יִרְמְיָהוּ אֶל־שְׂרָיָה כְּבֹאֲךָ בָבֶל וְרָאִיתָ וְקָרָאתָ אֵת כָּל־הַדְּבָרִים הָאֵלֶּה,TBH
Jer 51:62,וְאָמַרְתָּ יְהוָה אַתָּה דִבַּרְתָּ אֶל־הַמָּקוֺם הַזֶּה לְהַכְרִיתוֺ לְבִלְתִּי הֱיוֺת־בּוֺ יוֺשֵׁב לְמֵאָדָם וְעַד־בְּהֵמָה כִּי־שִׁמְמוֺת עוֺלָם תִּהְיֶה,TBH
Jer 51:63,וְהָיָה כְּכַלֹּתְךָ לִקְרֹא אֶת־הַסֵּפֶר הַזֶּה תִּקְשֹׁר עָלָיו אֶבֶן וְהִשְׁלַכְתּוֺ אֶל־תּוֺךְ פְּרָת,TBH
Jer 51:64,וְאָמַרְתָּ כָּכָה תִּשְׁקַע בָּבֶל וְלֹא־תָקוּם מִפְּנֵי הָרָעָה אֲשֶׁר אָנֹכִי מֵבִיא עָלֶיהָ וְיָעֵפוּ עַד־הֵנָּה דִּבְרֵי יִרְמְיָהוּ,TBH
Jer 52:1,בֶּן־עֶשְׂרִים וְאַחַת שָׁנָה צִדְקִיָּהוּ בְמָלְכוֺ וְאַחַת עֶשְׂרֵה שָׁנָה מָלַךְ בִּירוּשָׁלִָם וְשֵׁם אִמּוֺ חֲמוּטַל בַּת־יִרְמְיָהוּ מִלִּבְנָה,TBH
Jer 52:2,וַיַּעַשׂ הָרַע בְּעֵינֵי יְהוָה כְּכֹל אֲשֶׁר־עָשָׂה יְהוֺיָקִים,TBH
Jer 52:3,כִּי עַל־אַף יְהוָה הָיְתָה בִּירוּשָׁלִַם וִיהוּדָה עַד־הִשְׁלִיכוֺ אוֺתָם מֵעַל פָּנָיו וַיִּמְרֹד צִדְקִיָּהוּ בְּמֶלֶךְ בָּבֶל,TBH
Jer 52:4,וַיְהִי בַשָּׁנָה הַתְּשִׁעִית לְמָלְכוֺ בַּחֹדֶשׁ הָעֲשִׂירִי בֶּעָשׂוֺר לַחֹדֶשׁ בָּא נְבוּכַדְרֶאצַּר מֶלֶךְ־בָּבֶל הוּא וְכָל־חֵילוֺ עַל־יְרוּשָׁלִַם וַיַּחֲנוּ עָלֶיהָ וַיִּבְנוּ עָלֶיהָ דָּיֵק סָבִיב,TBH
Jer 52:5,וַתָּבֹא הָעִיר בַּמָּצוֺר עַד עַשְׁתֵּי עֶשְׂרֵה שָׁנָה לַמֶּלֶךְ צִדְקִיָּהוּ,TBH
Jer 52:6,בַּחֹדֶשׁ הָרְבִיעִי בְּתִשְׁעָה לַחֹדֶשׁ וַיֶּחֱזַק הָרָעָב בָּעִיר וְלֹא־הָיָה לֶחֶם לְעַם הָאָרֶץ,TBH
Jer 52:7,וַתִּבָּקַע הָעִיר וְכָל־אַנְשֵׁי הַמִּלְחָמָה יִבְרְחוּ וַיֵּצְאוּ מֵהָעִיר לַיְלָה דֶּרֶךְ שַׁעַר בֵּין־הַחֹמֹתַיִם אֲשֶׁר עַל־גַּן הַמֶּלֶךְ וְכַשְׂדִּים עַל־הָעִיר סָבִיב וַיֵּלְכוּ דֶּרֶךְ הָעֲרָבָה,TBH
Jer 52:8,וַיִּרְדְּפוּ חֵיל־כַּשְׂדִּים אַחֲרֵי הַמֶּלֶךְ וַיַּשִּׂיגוּ אֶת־צִדְקִיָּהוּ בְּעַרְבֹת יְרֵחוֺ וְכָל־חֵילוֺ נָפֹצוּ מֵעָלָיו,TBH
Jer 52:9,וַיִּתְפְּשׂוּ אֶת־הַמֶּלֶךְ וַיַּעֲלוּ אֹתוֺ אֶל־מֶלֶךְ בָּבֶל רִבְלָתָה בְּאֶרֶץ חֲמָת וַיְדַבֵּר אִתּוֺ מִשְׁפָּטִים,TBH
Jer 52:10,וַיִּשְׁחַט מֶלֶךְ־בָּבֶל אֶת־בְּנֵי צִדְקִיָּהוּ לְעֵינָיו וְגַם אֶת־כָּל־שָׂרֵי יְהוּדָה שָׁחַט בְּרִבְלָתָה,TBH
Jer 52:11,וְאֶת־עֵינֵי צִדְקִיָּהוּ עִוֵּר וַיַּאַסְרֵהוּ בַנְחֻשְׁתַּיִם וַיְבִאֵהוּ מֶלֶךְ־בָּבֶל בָּבֶלָה וַיִּתְּנֵהוּ בֵית־הַפְּקֻדֹּת עַד־יוֺם מוֺתוֺ,TBH
Jer 52:12,וּבַחֹדֶשׁ הַחֲמִישִׁי בֶּעָשׂוֺר לַחֹדֶשׁ הִיא שְׁנַת תְּשַׁע־עֶשְׂרֵה שָׁנָה לַמֶּלֶךְ נְבוּכַדְרֶאצַּר מֶלֶךְ־בָּבֶל בָּא נְבוּזַרְאֲדָן רַב־טַבָּחִים עָמַד לִפְנֵי מֶלֶךְ־בָּבֶל בִּירוּשָׁלִָם,TBH
Jer 52:13,וַיִּשְׂרֹף אֶת־בֵּית־יְהוָה וְאֶת־בֵּית הַמֶּלֶךְ וְאֵת כָּל־בָּתֵּי יְרוּשָׁלִַם וְאֶת־כָּל־בֵּית הַגָּדוֺל שָׂרַף בָּאֵשׁ,TBH
Jer 52:14,וְאֶת־כָּל־חֹמוֺת יְרוּשָׁלִַם סָבִיב נָתְצוּ כָּל־חֵיל כַּשְׂדִּים אֲשֶׁר אֶת־רַב־טַבָּחִים,TBH
Jer 52:15,וּמִדַּלּוֺת הָעָם וְאֶת־יֶתֶר הָעָם הַנִּשְׁאָרִים בָּעִיר וְאֶת־הַנֹּפְלִים אֲשֶׁר נָפְלוּ אֶל־מֶלֶךְ בָּבֶל וְאֵת יֶתֶר הָאָמוֺן הֶגְלָה נְבוּזַרְאֲדָן רַב־טַבָּחִים,TBH
Jer 52:16,וּמִדַּלּוֺת הָאָרֶץ הִשְׁאִיר נְבוּזַרְאֲדָן רַב־טַבָּחִים לְכֹרְמִים וּלְיֹגְבִים,TBH
Jer 52:17,וְאֶת־עַמּוּדֵי הַנְּחֹשֶׁת אֲשֶׁר לְבֵית־יְהוָה וְאֶת־הַמְּכֹנוֺת וְאֶת־יָם הַנְּחֹשֶׁת אֲשֶׁר בְּבֵית־יְהוָה שִׁבְּרוּ כַשְׂדִּים וַיִּשְׂאוּ אֶת־כָּל־נְחֻשְׁתָּם בָּבֶלָה,TBH
Jer 52:18,וְאֶת־הַסִּרוֺת וְאֶת־הַיָּעִים וְאֶת־הַמְזַמְּרוֺת וְאֶת־הַמִּזְרָקֹת וְאֶת־הַכַּפּוֺת וְאֵת כָּל־כְּלֵי הַנְּחֹשֶׁת אֲשֶׁר־יְשָׁרְתוּ בָהֶם לָקָחוּ,TBH
Jer 52:19,וְאֶת־הַסִּפִּים וְאֶת־הַמַּחְתּוֺת וְאֶת־הַמִּזְרָקוֺת וְאֶת־הַסִּירוֺת וְאֶת־הַמְּנֹרוֺת וְאֶת־הַכַּפּוֺת וְאֶת־הַמְּנַקִיוֺת אֲשֶׁר זָהָב זָהָב וַאֲשֶׁר־כֶּסֶף כָּסֶף לָקַח רַב־טַבָּחִים,TBH
Jer 52:20,הָעַמּוּדִים שְׁנַיִם הַיָּם אֶחָד וְהַבָּקָר שְׁנֵים־עָשָׂר נְחֹשֶׁת אֲשֶׁר־תַּחַת הַמְּכֹנוֺת אֲשֶׁר עָשָׂה הַמֶּלֶךְ שְׁלֹמֹה לְבֵית יְהוָה לֹא־הָיָה מִשְׁקָל לִנְחֻשְׁתָּם כָּל־הַכֵּלִים הָאֵלֶּה,TBH
Jer 52:21,וְהָעַמּוּדִים שְׁמֹנֶה עֶשְׂרֵה אַמָּה קוֺמַת הָעַמֻּד הָאֶחָד וְחוּט שְׁתֵּים־עֶשְׂרֵה אַמָּה יְסֻבֶּנּוּ וְעָבְיוֺ אַרְבַּע אַצְבָּעוֺת נָבוּב,TBH
Jer 52:22,וְכֹתֶרֶת עָלָיו נְחֹשֶׁת וְקוֺמַת הַכֹּתֶרֶת הָאַחַת חָמֵשׁ אַמּוֺת וּשְׂבָכָה וְרִמּוֺנִים עַל־הַכּוֺתֶרֶת סָבִיב הַכֹּל נְחֹשֶׁת וְכָאֵלֶּה לַעַמּוּד הַשֵּׁנִי וְרִמּוֺנִים,TBH
Jer 52:23,וַיִּהְיוּ הָרִמֹּנִים תִּשְׁעִים וְשִׁשָּׁה רוּחָה כָּל־הָרִמּוֺנִים מֵאָה עַל־הַשְּׂבָכָה סָבִיב,TBH
Jer 52:24,וַיִּקַּח רַב־טַבָּחִים אֶת־שְׂרָיָה כֹּהֵן הָרֹאשׁ וְאֶת־צְפַנְיָה כֹּהֵן הַמִּשְׁנֶה וְאֶת־שְׁלֹשֶׁת שֹׁמְרֵי הַסַּף,TBH
Jer 52:25,וּמִן־הָעִיר לָקַח סָרִיס אֶחָד אֲשֶׁר־הָיָה פָקִיד עַל־אַנְשֵׁי הַמִּלְחָמָה וְשִׁבְעָה אֲנָשִׁים מֵרֹאֵי פְנֵי־הַמֶּלֶךְ אֲשֶׁר נִמְצְאוּ בָעִיר וְאֵת סֹפֵר שַׂר הַצָּבָא הַמַּצְבִּא אֶת־עַם הָאָרֶץ וְשִׁשִּׁים אִישׁ מֵעַם הָאָרֶץ הַנִּמְצְאִים בְּתוֺךְ הָעִיר,TBH
Jer 52:26,וַיִּקַּח אוֺתָם נְבוּזַרְאֲדָן רַב־טַבָּחִים וַיֹּלֶךְ אוֺתָם אֶל־מֶלֶךְ בָּבֶל רִבְלָתָה,TBH
Jer 52:27,וַיַּכֶּה אוֺתָם מֶלֶךְ בָּבֶל וַיְמִתֵם בְּרִבְלָה בְּאֶרֶץ חֲמָת וַיִּגֶל יְהוּדָה מֵעַל אַדְמָתוֺ,TBH
Jer 52:28,זֶה הָעָם אֲשֶׁר הֶגְלָה נְבוּכַדְרֶאצַּר בִּשְׁנַת־שֶׁבַע יְהוּדִים שְׁלֹשֶׁת אֲלָפִים וְעֶשְׂרִים וּשְׁלֹשָׁה,TBH
Jer 52:29,בִּשְׁנַת שְׁמוֺנֶה עֶשְׂרֵה לִנְבוּכַדְרֶאצַּר מִירוּשָׁלִַם נֶפֶשׁ שְׁמֹנֶה מֵאוֺת שְׁלֹשִׁים וּשְׁנָיִם,TBH
Jer 52:30,בִּשְׁנַת שָׁלֹשׁ וְעֶשְׂרִים לִנְבוּכַדְרֶאצַּר הֶגְלָה נְבוּזַרְאֲדָן רַב־טַבָּחִים יְהוּדִים נֶפֶשׁ שְׁבַע מֵאוֺת אַרְבָּעִים וַחֲמִשָּׁה כָּל־נֶפֶשׁ אַרְבַּעַת אֲלָפִים וְשֵׁשׁ מֵאוֺת,TBH
Jer 52:31,וַיְהִי בִשְׁלֹשִׁים וָשֶׁבַע שָׁנָה לְגָלוּת יְהוֺיָכִן מֶלֶךְ־יְהוּדָה בִּשְׁנֵים עָשָׂר חֹדֶשׁ בְּעֶשְׂרִים וַחֲמִשָּׁה לַחֹדֶשׁ נָשָׂא אֱוִיל מְרֹדַךְ מֶלֶךְ בָּבֶל בִּשְׁנַת מַלְכֻתוֺ אֶת־רֹאשׁ יְהוֺיָכִין מֶלֶךְ־יְהוּדָה וַיֹּצֵא אוֺתוֺ מִבֵּית הַכְּלוּא,TBH
Jer 52:32,וַיְדַבֵּר אִתּוֺ טֹבוֺת וַיִּתֵּן אֶת־כִּסְאוֺ מִמַּעַל לְכִסֵּא הַמְּלָכִים אֲשֶׁר אִתּוֺ בְּבָבֶל,TBH
Jer 52:33,וְשִׁנָּה אֵת בִּגְדֵי כִלְאוֺ וְאָכַל לֶחֶם לְפָנָיו תָּמִיד כָּל־יְמֵי חַיָּו,TBH
Jer 52:34,וַאֲרֻחָתוֺ אֲרֻחַת תָּמִיד נִתְּנָה־לּוֺ מֵאֵת מֶלֶךְ־בָּבֶל דְּבַר־יוֺם בְּיוֺמוֺ עַד־יוֺם מוֺתוֺ כֹּל יְמֵי חַיָּיו,TBH
Ezek 1:1,וַיְהִי בִּשְׁלֹשִׁים שָׁנָה בָּרְבִיעִי בַּחֲמִשָּׁה לַחֹדֶשׁ וַאֲנִי בְתוֺךְ־הַגּוֺלָה עַל־נְהַר־כְּבָר נִפְתְּחוּ הַשָּׁמַיִם וָאֶרְאֶה מַרְאוֺת אֱלֹהִים,TBH
Ezek 1:2,בַּחֲמִשָּׁה לַחֹדֶשׁ הִיא הַשָּׁנָה הַחֲמִישִׁית לְגָלוּת הַמֶּלֶךְ יוֺיָכִין,TBH
Ezek 1:3,הָיֹה הָיָה דְבַר־יְהוָה אֶל־יְחֶזְקֵאל בֶּן־בּוּזִי הַכֹּהֵן בְּאֶרֶץ כַּשְׂדִּים עַל־נְהַר־כְּבָר וַתְּהִי עָלָיו שָׁם יַד־יְהוָה,TBH
Ezek 1:4,וָאֵרֶא וְהִנֵּה רוּחַ סְעָרָה בָּאָה מִן־הַצָּפוֺן עָנָן גָּדוֺל וְאֵשׁ מִתְלַקַּחַת וְנֹגַהּ לוֺ סָבִיב וּמִתּוֺכָהּ כְּעֵין הַחַשְׁמַל מִתּוֺךְ הָאֵשׁ,TBH
Ezek 1:5,וּמִתּוֺכָהּ דְּמוּת אַרְבַּע חַיּוֺת וְזֶה מַרְאֵיהֶן דְּמוּת אָדָם לָהֵנָּה,TBH
Ezek 1:6,וְאַרְבָּעָה פָנִים לְאֶחָת וְאַרְבַּע כְּנָפַיִם לְאַחַת לָהֶם,TBH
Ezek 1:7,וְרַגְלֵיהֶם רֶגֶל יְשָׁרָה וְכַף רַגְלֵיהֶם כְּכַף רֶגֶל עֵגֶל וְנֹצְצִים כְּעֵין נְחֹשֶׁת קָלָל,TBH
Ezek 1:8,וִידֵי אָדָם מִתַּחַת כַּנְפֵיהֶם עַל אַרְבַּעַת רִבְעֵיהֶם וּפְנֵיהֶם וְכַנְפֵיהֶם לְאַרְבַּעְתָּם,TBH
Ezek 1:9,חֹבְרֹת אִשָּׁה אֶל־אֲחוֺתָהּ כַּנְפֵיהֶם לֹא־יִסַּבּוּ בְלֶכְתָּן אִישׁ אֶל־עֵבֶר פָּנָיו יֵלֵכוּ,TBH
Ezek 1:10,וּדְמוּת פְּנֵיהֶם פְּנֵי אָדָם וּפְנֵי אַרְיֵה אֶל־הַיָּמִין לְאַרְבַּעְתָּם וּפְנֵי־שׁוֺר מֵהַשְּׂמֹאול לְאַרְבַּעְתָּן וּפְנֵי־נֶשֶׁר לְאַרְבַּעְתָּן,TBH
Ezek 1:11,וּפְנֵיהֶם וְכַנְפֵיהֶם פְּרֻדוֺת מִלְמָעְלָה לְאִישׁ שְׁתַּיִם חֹבְרוֺת אִישׁ וּשְׁתַּיִם מְכַסּוֺת אֵת גְּוִיֹתֵיהֶנָה,TBH
Ezek 1:12,וְאִישׁ אֶל־עֵבֶר פָּנָיו יֵלֵכוּ אֶל אֲשֶׁר יִהְיֶה־שָׁמָּה הָרוּחַ לָלֶכֶת יֵלֵכוּ לֹא יִסַּבּוּ בְּלֶכְתָּן,TBH
Ezek 1:13,וּדְמוּת הַחַיּוֺת מַרְאֵיהֶם כְּגַחֲלֵי־אֵשׁ בֹּעֲרוֺת כְּמַרְאֵה הַלַּפִּדִים הִיא מִתְהַלֶּכֶת בֵּין הַחַיּוֺת וְנֹגַהּ לָאֵשׁ וּמִן־הָאֵשׁ יוֺצֵא בָרָק,TBH
Ezek 1:14,וְהַחַיּוֺת רָצוֺא וָשׁוֺב כְּמַרְאֵה הַבָּזָק,TBH
Ezek 1:15,וָאֵרֶא הַחַיּוֺת וְהִנֵּה אוֺפַן אֶחָד בָּאָרֶץ אֵצֶל הַחַיּוֺת לְאַרְבַּעַת פָּנָיו,TBH
Ezek 1:16,מַרְאֵה הָאוֺפַנִּים וּמַעֲשֵׂיהֶם כְּעֵין תַּרְשִׁישׁ וּדְמוּת אֶחָד לְאַרְבַּעְתָּן וּמַרְאֵיהֶם וּמַעֲשֵׂיהֶם כַּאֲשֶׁר יִהְיֶה הָאוֺפַן בְּתוֺךְ הָאוֺפָן,TBH
Ezek 1:17,עַל־אַרְבַּעַת רִבְעֵיהֶן בְּלֶכְתָּם יֵלֵכוּ לֹא יִסַּבּוּ בְּלֶכְתָּן,TBH
Ezek 1:18,וְגַבֵּיהֶן וְגֹבַהּ לָהֶם וְיִרְאָה לָהֶם וְגַבֹּתָם מְלֵאֹת עֵינַיִם סָבִיב לְאַרְבַּעְתָּן,TBH
Ezek 1:19,וּבְלֶכֶת הַחַיּוֺת יֵלְכוּ הָאוֺפַנִּים אֶצְלָם וּבְהִנָּשֵׂא הַחַיּוֺת מֵעַל הָאָרֶץ יִנָּשְׂאוּ הָאוֺפַנִּים,TBH
Ezek 1:20,עַל אֲשֶׁר יִהְיֶה־שָּׁם הָרוּחַ לָלֶכֶת יֵלֵכוּ שָׁמָּה הָרוּחַ לָלֶכֶת וְהָאוֺפַנִּים יִנָּשְׂאוּ לְעֻמָּתָם כִּי רוּחַ הַחַיָּה בָּאוֺפַנִּים,TBH
Ezek 1:21,בְּלֶכְתָּם יֵלֵכוּ וּבְעָמְדָם יַעֲמֹדוּ וּבְהִנָּשְׂאָם מֵעַל הָאָרֶץ יִנָּשְׂאוּ הָאוֺפַנִּים לְעֻמָּתָם כִּי רוּחַ הַחַיָּה בָּאוֺפַנִּים,TBH
Ezek 1:22,וּדְמוּת עַל־רָאשֵׁי הַחַיָּה רָקִיעַ כְּעֵין הַקֶּרַח הַנּוֺרָא נָטוּי עַל־רָאשֵׁיהֶם מִלְמָעְלָה,TBH
Ezek 1:23,וְתַחַת הָרָקִיעַ כַּנְפֵיהֶם יְשָׁרוֺת אִשָּׁה אֶל־אֲחוֺתָהּ לְאִישׁ שְׁתַּיִם מְכַסּוֺת לָהֵנָּה וּלְאִישׁ שְׁתַּיִם מְכַסּוֺת לָהֵנָּה אֵת גְּוִיֹּתֵיהֶם,TBH
Ezek 1:24,וָאֶשְׁמַע אֶת־קוֺל כַּנְפֵיהֶם כְּקוֺל מַיִם רַבִּים כְּקוֺל־שַׁדַּי בְּלֶכְתָּם קוֺל הֲמֻלָּה כְּקוֺל מַחֲנֶה בְּעָמְדָם תְּרַפֶּינָה כַנְפֵיהֶן,TBH
Ezek 1:25,וַיְהִי־קוֺל מֵעַל לָרָקִיעַ אֲשֶׁר עַל־רֹאשָׁם בְּעָמְדָם תְּרַפֶּינָה כַנְפֵיהֶן,TBH
Ezek 1:26,וּמִמַּעַל לָרָקִיעַ אֲשֶׁר עַל־רֹאשָׁם כְּמַרְאֵה אֶבֶן־סַפִּיר דְּמוּת כִּסֵּא וְעַל דְּמוּת הַכִּסֵּא דְּמוּת כְּמַרְאֵה אָדָם עָלָיו מִלְמָעְלָה,TBH
Ezek 1:27,וָאֵרֶא כְּעֵין חַשְׁמַל כְּמַרְאֵה־אֵשׁ בֵּית־לָהּ סָבִיב מִמַּרְאֵה מָתְנָיו וּלְמָעְלָה וּמִמַּרְאֵה מָתְנָיו וּלְמַטָּה רָאִיתִי כְּמַרְאֵה־אֵשׁ וְנֹגַהּ לוֺ סָבִיב,TBH
Ezek 1:28,כְּמַרְאֵה הַקֶּשֶׁת אֲשֶׁר יִהְיֶה בֶעָנָן בְּיוֺם הַגֶּשֶׁם כֵּן מַרְאֵה הַנֹּגַהּ סָבִיב הוּא מַרְאֵה דְּמוּת כְּבוֺד־יְהוָה וָאֶרְאֶה וָאֶפֹּל עַל־פָּנַי וָאֶשְׁמַע קוֺל מְדַבֵּר,TBH
Ezek 2:1,וַיֹּאמֶר אֵלָי בֶּן־אָדָם עֲמֹד עַל־רַגְלֶיךָ וַאֲדַבֵּר אֹתָךְ,TBH
Ezek 2:2,וַתָּבֹא בִי רוּחַ כַּאֲשֶׁר דִּבֶּר אֵלַי וַתַּעֲמִדֵנִי עַל־רַגְלָי וָאֶשְׁמַע אֵת מִדַּבֵּר אֵלָי,TBH
Ezek 2:3,וַיֹּאמֶר אֵלַי בֶּן־אָדָם שׁוֺלֵחַ אֲנִי אוֺתְךָ אֶל־בְּנֵי יִשְׂרָאֵל אֶל־גּוֺיִם הַמּוֺרְדִים אֲשֶׁר מָרְדוּ־בִי הֵמָּה וַאֲבוֺתָם פָּשְׁעוּ בִי עַד־עֶצֶם הַיּוֺם הַזֶּה,TBH
Ezek 2:4,וְהַבָּנִים קְשֵׁי פָנִים וְחִזְקֵי־לֵב אֲנִי שׁוֺלֵחַ אוֺתְךָ אֲלֵיהֶם וְאָמַרְתָּ אֲלֵיהֶם כֹּה אָמַר אֲדֹנָי יְהוִֺה,TBH
Ezek 2:5,וְהֵמָּה אִם־יִשְׁמְעוּ וְאִם־יֶחְדָּלוּ כִּי בֵּית מְרִי הֵמָּה וְיָדְעוּ כִּי נָבִיא הָיָה בְתוֺכָם,TBH
Ezek 2:6,וְאַתָּה בֶן־אָדָם אַל־תִּירָא מֵהֶם וּמִדִּבְרֵיהֶם אַל־תִּירָא כִּי סָרָבִים וְסַלּוֺנִים אוֺתָךְ וְאֶל־עַקְרַבִּים אַתָּה יוֺשֵׁב מִדִּבְרֵיהֶם אַל־תִּירָא וּמִפְּנֵיהֶם אַל־תֵּחָת כִּי בֵּית מְרִי הֵמָּה,TBH
Ezek 2:7,וְדִבַּרְתָּ אֶת־דְּבָרַי אֲלֵיהֶם אִם־יִשְׁמְעוּ וְאִם־יֶחְדָּלוּ כִּי מְרִי הֵמָּה,TBH
Ezek 2:8,וְאַתָּה בֶן־אָדָם שְׁמַע אֵת אֲשֶׁר־אֲנִי מְדַבֵּר אֵלֶיךָ אַל־תְּהִי־מֶרִי כְּבֵית הַמֶּרִי פְּצֵה פִיךָ וֶאֱכֹל אֵת אֲשֶׁר־אֲנִי נֹתֵן אֵלֶיךָ,TBH
Ezek 2:9,וָאֶרְאֶה וְהִנֵּה־יָד שְׁלוּחָה אֵלָי וְהִנֵּה־בוֺ מְגִלַּת־סֵפֶר,TBH
Ezek 2:10,וַיִּפְרֹשׂ אוֺתָהּ לְפָנַי וְהִיא כְתוּבָה פָּנִים וְאָחוֺר וְכָתוּב אֵלֶיהָ קִנִים וָהֶגֶה וָהִי,TBH
Ezek 3:1,וַיֹּאמֶר אֵלַי בֶּן־אָדָם אֵת אֲשֶׁר־תִּמְצָא אֱכוֺל אֱכוֺל אֶת־הַמְּגִלָּה הַזֹּאת וְלֵךְ דַּבֵּר אֶל־בֵּית יִשְׂרָאֵל,TBH
Ezek 3:2,וָאֶפְתַּח אֶת־פִּי וַיַּאֲכִלֵנִי אֵת הַמְּגִלָּה הַזֹּאת,TBH
Ezek 3:3,וַיֹּאמֶר אֵלַי בֶּן־אָדָם בִּטְנְךָ תַאֲכֵל וּמֵעֶיךָ תְמַלֵּא אֵת הַמְּגִלָּה הַזֹּאת אֲשֶׁר אֲנִי נֹתֵן אֵלֶיךָ וָאֹכְלָה וַתְּהִי בְּפִי כִּדְבַשׁ לְמָתוֺק,TBH
Ezek 3:4,וַיֹּאמֶר אֵלָי בֶּן־אָדָם לֶךְ־בֹּא אֶל־בֵּית יִשְׂרָאֵל וְדִבַּרְתָּ בִדְבָרַי אֲלֵיהֶם,TBH
Ezek 3:5,כִּי לֹא אֶל־עַם עִמְקֵי שָׂפָה וְכִבְדֵי לָשׁוֺן אַתָּה שָׁלוּחַ אֶל־בֵּית יִשְׂרָאֵל,TBH
Ezek 3:6,לֹא אֶל־עַמִּים רַבִּים עִמְקֵי שָׂפָה וְכִבְדֵי לָשׁוֺן אֲשֶׁר לֹא־תִשְׁמַע דִּבְרֵיהֶם אִם־לֹא אֲלֵיהֶם שְׁלַחְתִּיךָ הֵמָּה יִשְׁמְעוּ אֵלֶיךָ,TBH
Ezek 3:7,וּבֵית יִשְׂרָאֵל לֹא יֹאבוּ לִשְׁמֹעַ אֵלֶיךָ כִּי־אֵינָם אֹבִים לִשְׁמֹעַ אֵלָי כִּי כָּל־בֵּית יִשְׂרָאֵל חִזְקֵי־מֵצַח וּקְשֵׁי־לֵב הֵמָּה,TBH
Ezek 3:8,הִנֵּה נָתַתִּי אֶת־פָּנֶיךָ חֲזָקִים לְעֻמַּת פְּנֵיהֶם וְאֶת־מִצְחֲךָ חָזָק לְעֻמַּת מִצְחָם,TBH
Ezek 3:9,כְּשָׁמִיר חָזָק מִצֹּר נָתַתִּי מִצְחֶךָ לֹא־תִירָא אוֺתָם וְלֹא־תֵחַת מִפְּנֵיהֶם כִּי בֵּית־מְרִי הֵמָּה,TBH
Ezek 3:10,וַיֹּאמֶר אֵלָי בֶּן־אָדָם אֶת־כָּל־דְּבָרַי אֲשֶׁר אֲדַבֵּר אֵלֶיךָ קַח בִּלְבָבְךָ וּבְאָזְנֶיךָ שְׁמָע,TBH
Ezek 3:11,וְלֵךְ בֹּא אֶל־הַגּוֺלָה אֶל־בְּנֵי עַמֶּךָ וְדִבַּרְתָּ אֲלֵיהֶם וְאָמַרְתָּ אֲלֵיהֶם כֹּה אָמַר אֲדֹנָי יְהוִֺה אִם־יִשְׁמְעוּ וְאִם־יֶחְדָּלוּ,TBH
Ezek 3:12,וַתִּשָּׂאֵנִי רוּחַ וָאֶשְׁמַע אַחֲרַי קוֺל רַעַשׁ גָּדוֺל בָּרוּךְ כְּבוֺד־יְהוָה מִמְּקוֺמוֺ,TBH
Ezek 3:13,וְקוֺל כַּנְפֵי הַחַיּוֺת מַשִּׁיקוֺת אִשָּׁה אֶל־אֲחוֺתָהּ וְקוֺל הָאוֺפַנִּים לְעֻמָּתָם וְקוֺל רַעַשׁ גָּדוֺל,TBH
Ezek 3:14,וְרוּחַ נְשָׂאַתְנִי וַתִּקָּחֵנִי וָאֵלֵךְ מַר בַּחֲמַת רוּחִי וְיַד־יְהוָה עָלַי חָזָקָה,TBH
Ezek 3:15,וָאָבוֺא אֶל־הַגּוֺלָה תֵּל אָבִיב הַיֹּשְׁבִים אֶל־נְהַר־כְּבָר וָאֵֵב הֵמָּה יוֺשְׁבִים שָׁם וָאֵשֵׁב שָׁם שִׁבְעַת יָמִים מַשְׁמִים בְּתוֺכָם,TBH
Ezek 3:16,וַיְהִי מִקְצֵה שִׁבְעַת יָמִים וַיְהִי דְבַר־יְהוָה אֵלַי לֵאמֹר,TBH
Ezek 3:17,בֶּן־אָדָם צֹפֶה נְתַתִּיךָ לְבֵית יִשְׂרָאֵל וְשָׁמַעְתָּ מִפִּי דָּבָר וְהִזְהַרְתָּ אוֺתָם מִמֶּנִּי,TBH
Ezek 3:18,בְּאָמְרִי לָרָשָׁע מוֺת תָּמוּת וְלֹא הִזְהַרְתּוֺ וְלֹא דִבַּרְתָּ לְהַזְהִיר רָשָׁע מִדַּרְכּוֺ הָרְשָׁעָה לְחַיֹּתוֺ הוּא רָשָׁע בַּעֲוֹנוֺ יָמוּת וְדָמוֺ מִיָּדְךָ אֲבַקֵּשׁ,TBH
Ezek 3:19,וְאַתָּה כִּי־הִזְהַרְתָּ רָשָׁע וְלֹא־שָׁב מֵרִשְׁעוֺ וּמִדַּרְכּוֺ הָרְשָׁעָה הוּא בַּעֲוֹנוֺ יָמוּת וְאַתָּה אֶת־נַפְשְׁךָ הִצַּלְתָּ,TBH
Ezek 3:20,וּבְשׁוּב צַדִּיק מִצִּדְקוֺ וְעָשָׂה עָוֶל וְנָתַתִּי מִכְשׁוֺל לְפָנָיו הוּא יָמוּת כִּי לֹא הִזְהַרְתּוֺ בְּחַטָּאתוֺ יָמוּת וְלֹא תִזָּכַרְןָ צִדְקֹתָיו אֲשֶׁר עָשָׂה וְדָמוֺ מִיָּדְךָ אֲבַקֵּשׁ,TBH
Ezek 3:21,וְאַתָּה כִּי הִזְהַרְתּוֺ צַדִּיק לְבִלְתִּי חֲטֹא צַדִּיק וְהוּא לֹא־חָטָא חָיוֺ יִחְיֶה כִּי נִזְהָר וְאַתָּה אֶת־נַפְשְׁךָ הִצַּלְתָּ,TBH
Ezek 3:22,וַתְּהִי עָלַי שָׁם יַד־יְהוָה וַיֹּאמֶר אֵלַי קוּם צֵא אֶל־הַבִּקְעָה וְשָׁם אֲדַבֵּר אוֺתָךְ,TBH
Ezek 3:23,וָאָקוּם וָאֵצֵא אֶל־הַבִּקְעָה וְהִנֵּה־שָׁם כְּבוֺד־יְהוָה עֹמֵד כַּכָּבוֺד אֲשֶׁר רָאִיתִי עַל־נְהַר־כְּבָר וָאֶפֹּל עַל־פָּנָי,TBH
Ezek 3:24,וַתָּבֹא־בִי רוּחַ וַתַּעֲמִדֵנִי עַל־רַגְלָי וַיְדַבֵּר אֹתִי וַיֹּאמֶר אֵלַי בֹּא הִסָּגֵר בְּתוֺךְ בֵּיתֶךָ,TBH
Ezek 3:25,וְאַתָּה בֶן־אָדָם הִנֵּה נָתְנוּ עָלֶיךָ עֲבוֺתִים וַאֲסָרוּךָ בָּהֶם וְלֹא תֵצֵא בְּתוֺכָם,TBH
Ezek 3:26,וּלְשׁוֺנְךָ אַדְבִּיק אֶל־חִכֶּךָ וְנֶאֱלַמְתָּ וְלֹא־תִהְיֶה לָהֶם לְאִישׁ מוֺכִיחַ כִּי בֵּית מְרִי הֵמָּה,TBH
Ezek 3:27,וּבְדַבְּרִי אוֺתְךָ אֶפְתַּח אֶת־פִּיךָ וְאָמַרְתָּ אֲלֵיהֶם כֹּה אָמַר אֲדֹנָי יְהוִֺה הַשֹּׁמֵעַ יִשְׁמָע וְהֶחָדֵל יֶחְדָּל כִּי בֵּית מְרִי הֵמָּה,TBH
Ezek 4:1,וְאַתָּה בֶן־אָדָם קַח־לְךָ לְבֵנָה וְנָתַתָּה אוֺתָהּ לְפָנֶיךָ וְחַקּוֺתָ עָלֶיהָ עִיר אֶת־יְרוּשָׁלִָם,TBH
Ezek 4:2,וְנָתַתָּה עָלֶיהָ מָצוֺר וּבָנִיתָ עָלֶיהָ דָּיֵק וְשָׁפַכְתָּ עָלֶיהָ סֹלְלָה וְנָתַתָּה עָלֶיהָ מַחֲנוֺת וְשִׂים־עָלֶיהָ כָּרִים סָבִיב,TBH
Ezek 4:3,וְאַתָּה קַח־לְךָ מַחֲבַת בַּרְזֶל וְנָתַתָּה אוֺתָהּ קִיר בַּרְזֶל בֵּינְךָ וּבֵין הָעִיר וַהֲכִינֹתָה אֶת־פָּנֶיךָ אֵלֶיהָ וְהָיְתָה בַמָּצוֺר וְצַרְתָּ עָלֶיהָ אוֺת הִיא לְבֵית יִשְׂרָאֵל,TBH
Ezek 4:4,וְאַתָּה שְׁכַב עַל־צִדְּךָ הַשְּׂמָאלִי וְשַׂמְתָּ אֶת־עֲוֹן בֵּית־יִשְׂרָאֵל עָלָיו מִסְפַּר הַיָּמִים אֲשֶׁר תִּשְׁכַּב עָלָיו תִּשָּׂא אֶת־עֲוֹנָם,TBH
Ezek 4:5,וַאֲנִי נָתַתִּי לְךָ אֶת־שְׁנֵי עֲוֹנָם לְמִסְפַּר יָמִים שְׁלֹשׁ־מֵאוֺת וְתִשְׁעִים יוֺם וְנָשָׂאתָ עֲוֹן בֵּית־יִשְׂרָאֵל,TBH
Ezek 4:6,וְכִלִּיתָ אֶת־אֵלֶּה וְשָׁכַבְתָּ עַל־צִדְּךָ הַיְמָנִי שֵׁנִית וְנָשָׂאתָ אֶת־עֲוֹן בֵּית־יְהוּדָה אַרְבָּעִים יוֺם יוֺם לַשָּׁנָה יוֺם לַשָּׁנָה נְתַתִּיו לָךְ,TBH
Ezek 4:7,וְאֶל־מְצוֺר יְרוּשָׁלִַם תָּכִין פָּנֶיךָ וּזְרֹעֲךָ חֲשׂוּפָה וְנִבֵּאתָ עָלֶיהָ,TBH
Ezek 4:8,וְהִנֵּה נָתַתִּי עָלֶיךָ עֲבוֺתִים וְלֹא־תֵהָפֵךְ מִצִּדְּךָ אֶל־צִדֶּךָ עַד־כַּלּוֺתְךָ יְמֵי מְצוּרֶךָ,TBH
Ezek 4:9,וְאַתָּה קַח־לְךָ חִטִּין וּשְׂעֹרִים וּפוֺל וַעֲדָשִׁים וְדֹחַן וְכֻסְּמִים וְנָתַתָּה אוֺתָם בִּכְלִי אֶחָד וְעָשִׂיתָ אוֺתָם לְךָ לְלָחֶם מִסְפַּר הַיָּמִים אֲשֶׁר־אַתָּה שׁוֺכֵב עַל־צִדְּךָ שְׁלֹשׁ־מֵאוֺת וְתִשְׁעִים יוֺם תֹּאכֲלֶנּוּ,TBH
Ezek 4:10,וּמַאֲכָלְךָ אֲשֶׁר תֹּאכֲלֶנּוּ בְּמִשְׁקוֺל עֶשְׂרִים שֶׁקֶל לַיּוֺם מֵעֵת עַד־עֵת תֹּאכֲלֶנּוּ,TBH
Ezek 4:11,וּמַיִם בִּמְשׂוּרָה תִשְׁתֶּה שִׁשִּׁית הַהִין מֵעֵת עַד־עֵת תִּשְׁתֶּה,TBH
Ezek 4:12,וְעֻגַת שְׂעֹרִים תֹּאכֲלֶנָּה וְהִיא בְּגֶלְלֵי צֵאַת הָאָדָם תְּעֻגֶנָה לְעֵינֵיהֶם,TBH
Ezek 4:13,וַיֹּאמֶר יְהוָה כָּכָה יֹאכְלוּ בְנֵי־יִשְׂרָאֵל אֶת־לַחְמָם טָמֵא בַּגּוֺיִם אֲשֶׁר אַדִּיחֵם שָׁם,TBH
Ezek 4:14,וָאֹמַר אֲהָהּ אֲדֹנָי יְהוִה הִנֵּה נַפְשִׁי לֹא מְטֻמָּאָה וּנְבֵלָה וּטְרֵפָה לֹא־אָכַלְתִּי מִנְּעוּרַי וְעַד־עַתָּה וְלֹא־בָא בְּפִי בְּשַׂר פִּגּוּל,TBH
Ezek 4:15,וַיֹּאמֶר אֵלַי רְאֵה נָתַתִּי לְךָ אֶת־צְפִיעֵי הַבָּקָר תַּחַת גֶּלְלֵי הָאָדָם וְעָשִׂיתָ אֶת־לַחְמְךָ עֲלֵיהֶם,TBH
Ezek 4:16,וַיֹּאמֶר אֵלַי בֶּן־אָדָם הִנְנִי שֹׁבֵר מַטֵּה־לֶחֶם בִּירוּשָׁלִַם וְאָכְלוּ־לֶחֶם בְּמִשְׁקָל וּבִדְאָגָה וּמַיִם בִּמְשׂוּרָה וּבְשִׁמָּמוֺן יִשְׁתּוּ,TBH
Ezek 4:17,לְמַעַן יַחְסְרוּ לֶחֶם וָמָיִם וְנָשַׁמּוּ אִישׁ וְאָחִיו וְנָמַקּוּ בַּעֲוֹנָם,TBH
Ezek 5:1,וְאַתָּה בֶן־אָדָם קַח־לְךָ חֶרֶב חַדָּה תַּעַר הַגַּלָּבִים תִּקָּחֶנָּה לָּךְ וְהַעֲבַרְתָּ עַל־רֹאשְׁךָ וְעַל־זְקָנֶךָ וְלָקַחְתָּ לְךָ מֹאזְנֵי מִשְׁקָל וְחִלַּקְתָּם,TBH
Ezek 5:2,שְׁלִשִׁית בָּאוּר תַּבְעִיר בְּתוֺךְ הָעִיר כִּמְלֹאת יְמֵי הַמָּצוֺר וְלָקַחְתָּ אֶת־הַשְּׁלִשִׁית תַּכֶּה בַחֶרֶב סְבִיבוֺתֶיהָ וְהַשְּׁלִשִׁית תִּזְרֶה לָרוּחַ וְחֶרֶב אָרִיק אַחֲרֵיהֶם,TBH
Ezek 5:3,וְלָקַחְתָּ מִשָּׁם מְעַט בְּמִסְפָּר וְצַרְתָּ אוֺתָם בִּכְנָפֶיךָ,TBH
Ezek 5:4,וּמֵהֶם עוֺד תִּקָּח וְהִשְׁלַכְתָּ אוֺתָם אֶל־תּוֺךְ הָאֵשׁ וְשָׂרַפְתָּ אֹתָם בָּאֵשׁ מִמֶּנּוּ תֵצֵא־אֵשׁ אֶל־כָּל־בֵּית יִשְׂרָאֵל,TBH
Ezek 5:5,כֹּה אָמַר אֲדֹנָי יְהוִֺה זֹאת יְרוּשָׁלִַם בְּתוֺךְ הַגּוֺיִם שַׂמְתִּיהָ וּסְבִיבוֺתֶיהָ אֲרָצוֺת,TBH
Ezek 5:6,וַתֶּמֶר אֶת־מִשְׁפָּטַי לְרִשְׁעָה מִן־הַגּוֺיִם וְאֶת־חֻקּוֺתַי מִן־הָאֲרָצוֺת אֲשֶׁר סְבִיבוֺתֶיהָ כִּי בְמִשְׁפָּטַי מָאָסוּ וְחֻקּוֺתַי לֹא־הָלְכוּ בָהֶם,TBH
Ezek 5:7,לָכֵן כֹּה־אָמַר אֲדֹנָי יְהוִה יַעַן הֲמָנְכֶם מִן־הַגּוֺיִם אֲשֶׁר סְבִיבוֺתֵיכֶם בְּחֻקּוֺתַי לֹא הֲלַכְתֶּם וְאֶת־מִשְׁפָּטַי לֹא עֲשִׂיתֶם וּכְמִשְׁפְּטֵי הַגּוֺיִם אֲשֶׁר סְבִיבוֺתֵיכֶם לֹא עֲשִׂיתֶם,TBH
Ezek 5:8,לָכֵן כֹּה אָמַר אֲדֹנָי יְהוִה הִנְנִי עָלַיִךְ גַּם־אָנִי וְעָשִׂיתִי בְתוֺכֵךְ מִשְׁפָּטִים לְעֵינֵי הַגּוֺיִם,TBH
Ezek 5:9,וְעָשִׂיתִי בָךְ אֵת אֲשֶׁר לֹא־עָשִׂיתִי וְאֵת אֲשֶׁר־לֹא־אֶעֱשֶׂה כָמֹהוּ עוֺד יַעַן כָּל־תּוֺעֲבֹתָיִךְ,TBH
Ezek 5:10,לָכֵן אָבוֺת יֹאכְלוּ בָנִים בְּתוֺכֵךְ וּבָנִים יֹאכְלוּ אֲבוֺתָם וְעָשִׂיתִי בָךְ שְׁפָטִים וְזֵרִיתִי אֶת־כָּל־שְׁאֵרִיתֵךְ לְכָל־רוּחַ,TBH
Ezek 5:11,לָכֵן חַי־אָנִי נְאֻם אֲדֹנָי יְהוִה אִם־לֹא יַעַן אֶת־מִקְדָּשִׁי טִמֵּאת בְּכָל־שִׁקּוּצַיִךְ וּבְכָל־תּוֺעֲבֹתָיִךְ וְגַם־אֲנִי אֶגְרַע וְלֹא־תָחוֺס עֵינִי וְגַם־אֲנִי לֹא אֶחְמוֺל,TBH
Ezek 5:12,שְׁלִשִׁתֵיךְ בַּדֶּבֶר יָמוּתוּ וּבָרָעָב יִכְלוּ בְתוֺכֵךְ וְהַשְּׁלִשִׁית בַּחֶרֶב יִפְּלוּ סְבִיבוֺתָיִךְ וְהַשְּׁלִישִׁית לְכָל־רוּחַ אֱזָרֶה וְחֶרֶב אָרִיק אַחֲרֵיהֶם,TBH
Ezek 5:13,וְכָלָה אַפִּי וַהֲנִחוֺתִי חֲמָתִי בָּם וְהִנֶּחָמְתִּי וְיָדְעוּ כִּי־אֲנִי יְהוָה דִּבַּרְתִּי בְּקִנְאָתִי בְּכַלּוֺתִי חֲמָתִי בָּם,TBH
Ezek 5:14,וְאֶתְּנֵךְ לְחָרְבָּה וּלְחֶרְפָּה בַּגּוֺיִם אֲשֶׁר סְבִיבוֺתָיִךְ לְעֵינֵי כָּל־עוֺבֵר,TBH
Ezek 5:15,וְהָיְתָה חֶרְפָּה וּגְדוּפָה מוּסָר וּמְשַׁמָּה לַגּוֺיִם אֲשֶׁר סְבִיבוֺתָיִךְ בַּעֲשׂוֺתִי בָךְ שְׁפָטִים בְּאַף וּבְחֵמָה וּבְתֹכְחוֺת חֵמָה אֲנִי יְהוָה דִּבַּרְתִּי,TBH
Ezek 5:16,בְּשַׁלְּחִי אֶת־חִצֵּי הָרָעָב הָרָעִים בָּהֶם אֲשֶׁר הָיוּ לְמַשְׁחִית אֲשֶׁר־אֲשַׁלַּח אוֺתָם לְשַׁחֶתְכֶם וְרָעָב אֹסֵף עֲלֵיכֶם וְשָׁבַרְתִּי לָכֶם מַטֵּה־לָחֶם,TBH
Ezek 5:17,וְשִׁלַּחְתִּי עֲלֵיכֶם רָעָב וְחַיָּה רָעָה וְשִׁכְּלֻךְ וְדֶבֶר וָדָם יַעֲבָר־בָּךְ וְחֶרֶב אָבִיא עָלַיִךְ אֲנִי יְהוָה דִּבַּרְתִּי,TBH
Ezek 6:1,וַיְהִי דְבַר־יְהוָה אֵלַי לֵאמֹר,TBH
Ezek 6:2,בֶּן־אָדָם שִׂים פָּנֶיךָ אֶל־הָרֵי יִשְׂרָאֵל וְהִנָּבֵא אֲלֵיהֶם,TBH
Ezek 6:3,וְאָמַרְתָּ הָרֵי יִשְׂרָאֵל שִׁמְעוּ דְּבַר־אֲדֹנָי יְהוִה כֹּה־אָמַר אֲדֹנָי יְהוִה לֶהָרִים וְלַגְּבָעוֺת לָאֲפִיקִים וְלַגֵּאָיוֺת הִנְנִי אֲנִי מֵבִיא עֲלֵיכֶם חֶרֶב וְאִבַּדְתִּי בָּמוֺתֵיכֶם,TBH
Ezek 6:4,וְנָשַׁמּוּ מִזְבְּחוֺתֵיכֶם וְנִשְׁבְּרוּ חַמָּנֵיכֶם וְהִפַּלְתִּי חַלְלֵיכֶם לִפְנֵי גִּלּוּלֵיכֶם,TBH
Ezek 6:5,וְנָתַתִּי אֶת־פִּגְרֵי בְּנֵי יִשְׂרָאֵל לִפְנֵי גִּלּוּלֵיהֶם וְזֵרִיתִי אֶת־עַצְמוֺתֵיכֶם סְבִיבוֺת מִזְבְּחוֺתֵיכֶם,TBH
Ezek 6:6,בְּכֹל מוֺשְׁבוֺתֵיכֶם הֶעָרִים תֶּחֱרַבְנָה וְהַבָּמוֺת תִּישָׁמְנָה לְמַעַן יֶחֶרְבוּ וְיֶאְשְׁמוּ מִזְבְּחוֺתֵיכֶם וְנִשְׁבְּרוּ וְנִשְׁבְּתוּ גִּלּוּלֵיכֶם וְנִגְדְּעוּ חַמָּנֵיכֶם וְנִמְחוּ מַעֲשֵׂיכֶם,TBH
Ezek 6:7,וְנָפַל חָלָל בְּתוֺכְכֶם וִידַעְתֶּם כִּי־אֲנִי יְהוָה,TBH
Ezek 6:8,וְהוֺתַרְתִּי בִּהְיוֺת לָכֶם פְּלִיטֵי חֶרֶב בַּגּוֺיִם בְּהִזָּרוֺתֵיכֶם בָּאֲרָצוֺת,TBH
Ezek 6:9,וְזָכְרוּ פְלִיטֵיכֶם אוֺתִי בַּגּוֺיִם אֲשֶׁר נִשְׁבּוּ־שָׁם אֲשֶׁר נִשְׁבַּרְתִּי אֶת־לִבָּם הַזּוֺנֶה אֲשֶׁר־סָר מֵעָלַי וְאֵת עֵינֵיהֶם הַזֹּנוֺת אַחֲרֵי גִּלּוּלֵיהֶם וְנָקֹטּוּ בִּפְנֵיהֶם אֶל־הָרָעוֺת אֲשֶׁר עָשׂוּ לְכֹל תּוֺעֲבֹתֵיהֶם,TBH
Ezek 6:10,וְיָדְעוּ כִּי־אֲנִי יְהוָה לֹא אֶל־חִנָּם דִּבַּרְתִּי לַעֲשׂוֺת לָהֶם הָרָעָה הַזֹּאת,TBH
Ezek 6:11,כֹּה־אָמַר אֲדֹנָי יְהוִה הַכֵּה בְכַפְּךָ וּרְקַע בְּרַגְלְךָ וֶאֱמָר־אָח אֶל כָּל־תּוֺעֲבוֺת רָעוֺת בֵּית יִשְׂרָאֵל אֲשֶׁר בַּחֶרֶב בָּרָעָב וּבַדֶּבֶר יִפֹּלוּ,TBH
Ezek 6:12,הָרָחוֺק בַּדֶּבֶר יָמוּת וְהַקָּרוֺב בַּחֶרֶב יִפּוֺל וְהַנִּשְׁאָר וְהַנָּצוּר בָּרָעָב יָמוּת וְכִלֵּיתִי חֲמָתִי בָּם,TBH
Ezek 6:13,וִידַעְתֶּם כִּי־אֲנִי יְהוָה בִּהְיוֺת חַלְלֵיהֶם בְּתוֺךְ גִּלּוּלֵיהֶם סְבִיבוֺת מִזְבְּחוֺתֵיהֶם אֶל כָּל־גִּבְעָה רָמָה בְּכֹל רָאשֵׁי הֶהָרִים וְתַחַת כָּל־עֵץ רַעֲנָן וְתַחַת כָּל־אֵלָה עֲבֻתָּה מְקוֺם אֲשֶׁר נָתְנוּ־שָׁם רֵיחַ נִיחֹחַ לְכֹל גִּלּוּלֵיהֶם,TBH
Ezek 6:14,וְנָטִיתִי אֶת־יָדִי עֲלֵיהֶם וְנָתַתִּי אֶת־הָאָרֶץ שְׁמָמָה וּמְשַׁמָּה מִמִּדְבַּר דִּבְלָתָה בְּכֹל מוֺשְׁבוֺתֵיהֶם וְיָדְעוּ כִּי־אֲנִי יְהוָה,TBH
Ezek 7:1,וַיְהִי דְבַר־יְהוָה אֵלַי לֵאמֹר,TBH
Ezek 7:2,וְאַתָּה בֶן־אָדָם כֹּה־אָמַר אֲדֹנָי יְהוִה לְאַדְמַת יִשְׂרָאֵל קֵץ בָּא הַקֵּץ עַל־אַרְבַּע כַּנְפוֺת הָאָרֶץ,TBH
Ezek 7:3,עַתָּה הַקֵּץ עָלַיִךְ וְשִׁלַּחְתִּי אַפִּי בָּךְ וּשְׁפַטְתִּיךְ כִּדְרָכָיִךְ וְנָתַתִּי עָלַיִךְ אֵת כָּל־תּוֺעֲבֹתָיִךְ,TBH
Ezek 7:4,וְלֹא־תָחוֺס עֵינִי עָלַיִךְ וְלֹא אֶחְמוֺל כִּי דְרָכַיִךְ עָלַיִךְ אֶתֵּן וְתוֺעֲבוֺתַיִךְ בְּתוֺכֵךְ תִּהְיֶיןָ וִידַעְתֶּם כִּי־אֲנִי יְהוָה,TBH
Ezek 7:5,כֹּה אָמַר אֲדֹנָי יְהוִה רָעָה אַחַת רָעָה הִנֵּה בָאָה,TBH
Ezek 7:6,קֵץ בָּא בָּא הַקֵּץ הֵקִיץ אֵלָיִךְ הִנֵּה בָּאָה,TBH
Ezek 7:7,בָּאָה הַצְּפִירָה אֵלֶיךָ יוֺשֵׁב הָאָרֶץ בָּא הָעֵת קָרוֺב הַיּוֺם מְהוּמָה וְלֹא־הֵד הָרִים,TBH
Ezek 7:8,עַתָּה מִקָּרוֺב אֶשְׁפּוֺךְ חֲמָתִי עָלַיִךְ וְכִלֵּיתִי אַפִּי בָּךְ וּשְׁפַטְתִּיךְ כִּדְרָכָיִךְ וְנָתַתִּי עָלַיִךְ אֵת כָּל־תּוֺעֲבוֺתָיִךְ,TBH
Ezek 7:9,וְלֹא־תָחוֺס עֵינִי וְלֹא אֶחְמוֺל כִּדְרָכַיִךְ עָלַיִךְ אֶתֵּן וְתוֺעֲבוֺתַיִךְ בְּתוֺכֵךְ תִּהְיֶיןָ וִידַעְתֶּם כִּי אֲנִי יְהוָה מַכֶּה,TBH
Ezek 7:10,הִנֵּה הַיּוֺם הִנֵּה בָאָה יָצְאָה הַצְּפִרָה צָץ הַמַּטֶּה פָּרַח הַזָּדוֺן,TBH
Ezek 7:11,הֶחָמָס קָם לְמַטֵּה־רֶשַׁע לֹא־מֵהֶם וְלֹא מֵהֲמוֺנָם וְלֹא מֶהֱמֵהֶם וְלֹא־נֹהַּ בָּהֶם,TBH
Ezek 7:12,בָּא הָעֵת הִגִּיעַ הַיּוֺם הַקּוֺנֶה אַל־יִשְׂמָח וְהַמּוֺכֵר אַל־יִתְאַבָּל כִּי חָרוֺן אֶל־כָּל־הֲמוֺנָהּ,TBH
Ezek 7:13,כִּי הַמּוֺכֵר אֶל־הַמִּמְכָּר לֹא יָשׁוּב וְעוֺד בַּחַיִּים חַיָּתָם כִּי־חָזוֺן אֶל־כָּל־הֲמוֺנָהּ לֹא יָשׁוּב וְאִישׁ בַּעֲוֹנוֺ חַיָּתוֺ לֹא יִתְחַזָּקוּ,TBH
Ezek 7:14,תָּקְעוּ בַתָּקוֺעַ וְהָכִין הַכֹּל וְאֵין הֹלֵךְ לַמִּלְחָמָה כִּי חֲרוֺנִי אֶל־כָּל־הֲמוֺנָהּ,TBH
Ezek 7:15,הַחֶרֶב בַּחוּץ וְהַדֶּבֶר וְהָרָעָב מִבָּיִת אֲשֶׁר בַּשָּׂדֶה בַּחֶרֶב יָמוּת וַאֲשֶׁר בָּעִיר רָעָב וָדֶבֶר יֹאכֲלֶנּוּ,TBH
Ezek 7:16,וּפָלְטוּ פְּלִיטֵיהֶם וְהָיוּ אֶל־הֶהָרִים כְּיוֺנֵי הַגֵּאָיוֺת כֻּלָּם הֹמוֺת אִישׁ בַּעֲוֹנוֺ,TBH
Ezek 7:17,כָּל־הַיָּדַיִם תִּרְפֶּינָה וְכָל־בִּרְכַּיִם תֵּלַכְנָה מָּיִם,TBH
Ezek 7:18,וְחָגְרוּ שַׂקִּים וְכִסְּתָה אוֺתָם פַּלָּצוּת וְאֶל כָּל־פָּנִים בּוּשָׁה וּבְכָל־רָאשֵׁיהֶם קָרְחָה,TBH
Ezek 7:19,כַּסְפָּם בַּחוּצוֺת יַשְׁלִיכוּ וּזְהָבָם לְנִדָּה יִהְיֶה כַּסְפָּם וּזְהָבָם לֹא־יוּכַל לְהַצִּילָם בְּיוֺם עֶבְרַת יְהוָה נַפְשָׁם לֹא יְשַׂבֵּעוּ וּמֵעֵיהֶם לֹא יְמַלֵּאוּ כִּי־מִכְשׁוֺל עֲוֹנָם הָיָה,TBH
Ezek 7:20,וּצְבִי עֶדְיוֺ לְגָאוֺן שָׂמָהוּ וְצַלְמֵי תוֺעֲבֹתָם שִׁקּוּצֵיהֶם עָשׂוּ בוֺ עַל־כֵּן נְתַתִּיו לָהֶם לְנִדָּה,TBH
Ezek 7:21,וּנְתַתִּיו בְּיַד־הַזָּרִים לָבַז וּלְרִשְׁעֵי הָאָרֶץ לְשָׁלָל וְחִלְּלוּהוּ,TBH
Ezek 7:22,וַהֲסִבּוֺתִי פָנַי מֵהֶם וְחִלְּלוּ אֶת־צְפוּנִי וּבָאוּ־בָהּ פָּרִיצִים וְחִלְּלוּהָ,TBH
Ezek 7:23,עֲשֵׂה הָרַתּוֺק כִּי הָאָרֶץ מָלְאָה מִשְׁפַּט דָּמִים וְהָעִיר מָלְאָה חָמָס,TBH
Ezek 7:24,וְהֵבֵאתִי רָעֵי גוֺיִם וְיָרְשׁוּ אֶת־בָּתֵּיהֶם וְהִשְׁבַּתִּי גְּאוֺן עַזִּים וְנִחֲלוּ מְקַדְשֵׁיהֶם,TBH
Ezek 7:25,קְפָדָה־בָא וּבִקְשׁוּ שָׁלוֺם וָאָיִן,TBH
Ezek 7:26,הוָֺה עַל־הוָֺה תָּבוֺא וּשְׁמֻעָה אֶל־שְׁמוּעָה תִּהְיֶה וּבִקְשׁוּ חָזוֺן מִנָּבִיא וְתוֺרָה תֹּאבַד מִכֹּהֵן וְעֵצָה מִזְּקֵנִים,TBH
Ezek 7:27,הַמֶּלֶךְ יִתְאַבָּל וְנָשִׂיא יִלְבַּשׁ שְׁמָמָה וִידֵי עַם־הָאָרֶץ תִּבָּהַלְנָה מִדַּרְכָּם אֶעֱשֶׂה אוֺתָם וּבְמִשְׁפְּטֵיהֶם אֶשְׁפְּטֵם וְיָדְעוּ כִּי־אֲנִי יְהוָה,TBH
Ezek 8:1,וַיְהִי בַּשָּׁנָה הַשִּׁשִּׁית בַּשִּׁשִּׁי בַּחֲמִשָּׁה לַחֹדֶשׁ אֲנִי יוֺשֵׁב בְּבֵיתִי וְזִקְנֵי יְהוּדָה יוֺשְׁבִים לְפָנָי וַתִּפֹּל עָלַי שָׁם יַד אֲדֹנָי יְהוִֺה,TBH
Ezek 8:2,וָאֶרְאֶה וְהִנֵּה דְמוּת כְּמַרְאֵה־אֵשׁ מִמַּרְאֵה מָתְנָיו וּלְמַטָּה אֵשׁ וּמִמָּתְנָיו וּלְמַעְלָה כְּמַרְאֵה־זֹהַר כְּעֵין הַחַשְׁמַלָה,TBH
Ezek 8:3,וַיִּשְׁלַח תַּבְנִית יָד וַיִּקָּחֵנִי בְּצִיצִת רֹאשִׁי וַתִּשָּׂא אֹתִי רוּחַ בֵּין־הָאָרֶץ וּבֵין הַשָּׁמַיִם וַתָּבֵא אֹתִי יְרוּשָׁלְַמָה בְּמַרְאוֺת אֱלֹהִים אֶל־פֶּתַח שַׁעַר הַפְּנִימִית הַפּוֺנֶה צָפוֺנָה אֲשֶׁר־שָׁם מוֺשַׁב סֵמֶל הַקִּנְאָה הַמַּקְנֶה,TBH
Ezek 8:4,וְהִנֵּה־שָׁם כְּבוֺד אֱלֹהֵי יִשְׂרָאֵל כַּמַּרְאֶה אֲשֶׁר רָאִיתִי בַּבִּקְעָה,TBH
Ezek 8:5,וַיֹּאמֶר אֵלַי בֶּן־אָדָם שָׂא־נָא עֵינֶיךָ דֶּרֶךְ צָפוֺנָה וָאֶשָּׂא עֵינַי דֶּרֶךְ צָפוֺנָה וְהִנֵּה מִצָּפוֺן לְשַׁעַר הַמִּזְבֵּחַ סֵמֶל הַקִּנְאָה הַזֶּה בַּבִּאָה,TBH
Ezek 8:6,וַיֹּאמֶר אֵלַי בֶּן־אָדָם הֲרֹאֶה אַתָּה מָה הֵם עֹשִׂים תּוֺעֵבוֺת גְּדֹלוֺת אֲשֶׁר בֵּית־יִשְׂרָאֵל עֹשִׂים פֹּה לְרָחֳקָה מֵעַל מִקְדָּשִׁי וְעוֺד תָּשׁוּב תִּרְאֶה תּוֺעֵבוֺת גְּדֹלוֺת,TBH
Ezek 8:7,וַיָּבֵא אֹתִי אֶל־פֶּתַח הֶחָצֵר וָאֶרְאֶה וְהִנֵּה חֹר־אֶחָד בַּקִּיר,TBH
Ezek 8:8,וַיֹּאמֶר אֵלַי בֶּן־אָדָם חֲתָר־נָא בַקִּיר וָאֶחְתֹּר בַּקִּיר וְהִנֵּה פֶּתַח אֶחָד,TBH
Ezek 8:9,וַיֹּאמֶר אֵלָי בֹּא וּרְאֵה אֶת־הַתּוֺעֵבוֺת הָרָעוֺת אֲשֶׁר הֵם עֹשִׂים פֹּה,TBH
Ezek 8:10,וָאָבוֺא וָאֶרְאֶה וְהִנֵּה כָל־תַּבְנִית רֶמֶשׂ וּבְהֵמָה שֶׁקֶץ וְכָל־גִּלּוּלֵי בֵּית יִשְׂרָאֵל מְחֻקֶּה עַל־הַקִּיר סָבִיב סָבִיב,TBH
Ezek 8:11,וְשִׁבְעִים אִישׁ מִזִּקְנֵי בֵית־יִשְׂרָאֵל וְיַאֲזַנְיָהוּ בֶן־שָׁפָן עֹמֵד בְּתוֺכָם עֹמְדִים לִפְנֵיהֶם וְאִישׁ מִקְטַרְתּוֺ בְּיָדוֺ וַעֲתַר עֲנַן־הַקְּטֹרֶת עֹלֶה,TBH
Ezek 8:12,וַיֹּאמֶר אֵלַי הֲרָאִיתָ בֶן־אָדָם אֲשֶׁר זִקְנֵי בֵית־יִשְׂרָאֵל עֹשִׂים בַּחֹשֶׁךְ אִישׁ בְּחַדְרֵי מַשְׂכִּיתוֺ כִּי אֹמְרִים אֵין יְהוָה רֹאֶה אֹתָנוּ עָזַב יְהוָה אֶת־הָאָרֶץ,TBH
Ezek 8:13,וַיֹּאמֶר אֵלָי עוֺד תָּשׁוּב תִּרְאֶה תּוֺעֵבוֺת גְּדֹלוֺת אֲשֶׁר־הֵמָּה עֹשִׂים,TBH
Ezek 8:14,וַיָּבֵא אֹתִי אֶל־פֶּתַח שַׁעַר בֵּית־יְהוָה אֲשֶׁר אֶל־הַצָּפוֺנָה וְהִנֵּה־שָׁם הַנָּשִׁים יֹשְׁבוֺת מְבַכּוֺת אֶת־הַתַּמּוּז,TBH
Ezek 8:15,וַיֹּאמֶר אֵלַי הֲרָאִיתָ בֶן־אָדָם עוֺד תָּשׁוּב תִּרְאֶה תּוֺעֵבוֺת גְּדֹלוֺת מֵאֵלֶּה,TBH
Ezek 8:16,וַיָּבֵא אֹתִי אֶל־חֲצַר בֵּית־יְהוָה הַפְּנִימִית וְהִנֵּה־פֶתַח הֵיכַל יְהוָה בֵּין הָאוּלָם וּבֵין הַמִּזְבֵּחַ כְּעֶשְׂרִים וַחֲמִשָּׁה אִישׁ אֲחֹרֵיהֶם אֶל־הֵיכַל יְהוָה וּפְנֵיהֶם קֵדְמָה וְהֵמָּה מִשְׁתַּחֲוִיתֶם קֵדְמָה לַשָּׁמֶשׁ,TBH
Ezek 8:17,וַיֹּאמֶר אֵלַי הֲרָאִיתָ בֶן־אָדָם הֲנָקֵל לְבֵית יְהוּדָה מֵעֲשׂוֺת אֶת־הַתּוֺעֵבוֺת אֲשֶׁר עָשׂוּ־פֹה כִּי־מָלְאוּ אֶת־הָאָרֶץ חָמָס וַיָּשֻׁבוּ לְהַכְעִיסֵנִי וְהִנָּם שֹׁלְחִים אֶת־הַזְּמוֺרָה אֶל־אַפָּם,TBH
Ezek 8:18,וְגַם־אֲנִי אֶעֱשֶׂה בְחֵמָה לֹא־תָחוֺס עֵינִי וְלֹא אֶחְמֹל וְקָרְאוּ בְאָזְנַי קוֺל גָּדוֺל וְלֹא אֶשְׁמַע אוֺתָם,TBH
Ezek 9:1,וַיִּקְרָא בְאָזְנַי קוֺל גָּדוֺל לֵאמֹר קָרְבוּ פְּקֻדּוֺת הָעִיר וְאִישׁ כְּלִי מַשְׁחֵתוֺ בְּיָדוֺ,TBH
Ezek 9:2,וְהִנֵּה שִׁשָּׁה אֲנָשִׁים בָּאִים מִדֶּרֶךְ־שַׁעַר הָעֶלְיוֺן אֲשֶׁר מָפְנֶה צָפוֺנָה וְאִישׁ כְּלִי מַפָּצוֺ בְּיָדוֺ וְאִישׁ־אֶחָד בְּתוֺכָם לָבֻשׁ בַּדִּים וְקֶסֶת הַסֹּפֵר בְּמָתְנָיו וַיָּבֹאוּ וַיַּעַמְדוּ אֵצֶל מִזְבַּח הַנְּחֹשֶׁת,TBH
Ezek 9:3,וּכְבוֺד אֱלֹהֵי יִשְׂרָאֵל נַעֲלָה מֵעַל הַכְּרוּב אֲשֶׁר הָיָה עָלָיו אֶל מִפְתַּן הַבָּיִת וַיִּקְרָא אֶל־הָאִישׁ הַלָּבֻשׁ הַבַּדִּים אֲשֶׁר קֶסֶת הַסֹּפֵר בְּמָתְנָיו,TBH
Ezek 9:4,וַיֹּאמֶר יְהוָה אֵלָיו עֲבֹר בְּתוֺךְ הָעִיר בְּתוֺךְ יְרוּשָׁלִָם וְהִתְוִיתָ תָּו עַל־מִצְחוֺת הָאֲנָשִׁים הַנֶּאֱנָחִים וְהַנֶּאֱנָקִים עַל כָּל־הַתּוֺעֵבוֺת הַנַּעֲשׂוֺת בְּתוֺכָהּ,TBH
Ezek 9:5,וּלְאֵלֶּה אָמַר בְּאָזְנַי עִבְרוּ בָעִיר אַחֲרָיו וְהַכּוּ אַל־תָּחֹס עֵינְכֶם וְאַל־תַּחְמֹלוּ,TBH
Ezek 9:6,זָקֵן בָּחוּר וּבְתוּלָה וְטַף וְנָשִׁים תַּהַרְגוּ לְמַשְׁחִית וְעַל־כָּל־אִישׁ אֲשֶׁר־עָלָיו הַתָּו אַל־תִּגַּשׁוּ וּמִמִּקְדָּשִׁי תָּחֵלּוּ וַיָּחֵלּוּ בָּאֲנָשִׁים הַזְּקֵנִים אֲשֶׁר לִפְנֵי הַבָּיִת,TBH
Ezek 9:7,וַיֹּאמֶר אֲלֵיהֶם טַמְּאוּ אֶת־הַבַּיִת וּמַלְאוּ אֶת־הַחֲצֵרוֺת חֲלָלִים צֵאוּ וְיָצְאוּ וְהִכּוּ בָעִיר,TBH
Ezek 9:8,וַיְהִי כְּהַכּוֺתָם וְנֵאשֲׁאַר אָנִי וָאֶפְּלָה עַל־פָּנַי וָאֶזְעַק וָאֹמַר אֲהָהּ אֲדֹנָי יְהוִה הֲמַשְׁחִית אַתָּה אֵת כָּל־שְׁאֵרִית יִשְׂרָאֵל בְּשָׁפְכְּךָ אֶת־חֲמָתְךָ עַל־יְרוּשָׁלִָם,TBH
Ezek 9:9,וַיֹּאמֶר אֵלַי עֲוֹן בֵּית־יִשְׂרָאֵל וִיהוּדָה גָּדוֺל בִּמְאֹד מְאֹד וַתִּמָּלֵא הָאָרֶץ דָּמִים וְהָעִיר מָלְאָה מֻטֶּה כִּי אָמְרוּ עָזַב יְהוָה אֶת־הָאָרֶץ וְאֵין יְהוָה רֹאֶה,TBH
Ezek 9:10,וְגַם־אֲנִי לֹא־תָחוֺס עֵינִי וְלֹא אֶחְמֹל דַּרְכָּם בְּרֹאשָׁם נָתָתִּי,TBH
Ezek 9:11,וְהִנֵּה הָאִישׁ לְבֻשׁ הַבַּדִּים אֲשֶׁר הַקֶּסֶת בְּמָתְנָיו מֵשִׁיב דָּבָר לֵאמֹר עָשִׂיתִי כְּכֹל אֲֶר צִוִּיתָנִי,TBH
Ezek 10:1,וָאֶרְאֶה וְהִנֵּה אֶל־הָרָקִיעַ אֲשֶׁר עַל־רֹאשׁ הַכְּרֻבִים כְּאֶבֶן סַפִּיר כְּמַרְאֵה דְּמוּת כִּסֵּא נִרְאָה עֲלֵיהֶם,TBH
Ezek 10:2,וַיֹּאמֶר אֶל־הָאִישׁ לְבֻשׁ הַבַּדִּים וַיֹּאמֶר בֹּא אֶל־בֵּינוֺת לַגַּלְגַּל אֶל־תַּחַת לַכְּרוּב וּמַלֵּא חָפְנֶיךָ גַחֲלֵי־אֵשׁ מִבֵּינוֺת לַכְּרֻבִים וּזְרֹק עַל־הָעִיר וַיָּבֹא לְעֵינָי,TBH
Ezek 10:3,וְהַכְּרֻבִים עֹמְדִים מִימִין לַבַּיִת בְּבֹאוֺ הָאִישׁ וְהֶעָנָן מָלֵא אֶת־הֶחָצֵר הַפְּנִימִית,TBH
Ezek 10:4,וַיָּרָם כְּבוֺד־יְהוָה מֵעַל הַכְּרוּב עַל מִפְתַּן הַבָּיִת וַיִּמָּלֵא הַבַּיִת אֶת־הֶעָנָן וְהֶחָצֵר מָלְאָה אֶת־נֹגַהּ כְּבוֺד יְהוָה,TBH
Ezek 10:5,וְקוֺל כַּנְפֵי הַכְּרוּבִים נִשְׁמַע עַד־הֶחָצֵר הַחִיצֹנָה כְּקוֺל אֵל־שַׁדַּי בְּדַבְּרוֺ,TBH
Ezek 10:6,וַיְהִי בְּצַוֹּתוֺ אֶת־הָאִישׁ לְבֻשׁ־הַבַּדִּים לֵאמֹר קַח אֵשׁ מִבֵּינוֺת לַגַּלְגַּל מִבֵּינוֺת לַכְּרוּבִים וַיָּבֹא וַיַּעֲמֹד אֵצֶל הָאוֺפָן,TBH
Ezek 10:7,וַיִּשְׁלַח הַכְּרוּב אֶת־יָדוֺ מִבֵּינוֺת לַכְּרוּבִים אֶל־הָאֵשׁ אֲשֶׁר בֵּינוֺת הַכְּרֻבִים וַיִּשָּׂא וַיִּתֵּן אֶל־חָפְנֵי לְבֻשׁ הַבַּדִּים וַיִּקַּח וַיֵּצֵא,TBH
Ezek 10:8,וַיֵּרָא לַכְּרֻבִים תַּבְנִית יַד־אָדָם תַּחַת כַּנְפֵיהֶם,TBH
Ezek 10:9,וָאֶרְאֶה וְהִנֵּה אַרְבָּעָה אוֺפַנִּים אֵצֶל הַכְּרוּבִים אוֺפַן אֶחָד אֵצֶל הַכְּרוּב אֶחָד וְאוֺפַן אֶחָד אֵצֶל הַכְּרוּב אֶחָד וּמַרְאֵה הָאוֺפַנִּים כְּעֵין אֶבֶן תַּרְשִׁישׁ,TBH
Ezek 10:10,וּמַרְאֵיהֶם דְּמוּת אֶחָד לְאַרְבַּעְתָּם כַּאֲשֶׁר יִהְיֶה הָאוֺפַן בְּתוֺךְ הָאוֺפָן,TBH
Ezek 10:11,בְּלֶכְתָּם אֶל־אַרְבַּעַת רִבְעֵיהֶם יֵלֵכוּ לֹא יִסַּבּוּ בְּלֶכְתָּם כִּי הַמָּקוֺם אֲשֶׁר־יִפְנֶה הָרֹאשׁ אַחֲרָיו יֵלֵכוּ לֹא יִסַּבּוּ בְּלֶכְתָּם,TBH
Ezek 10:12,וְכָל־בְּשָׂרָם וְגַבֵּהֶם וִידֵיהֶם וְכַנְפֵיהֶם וְהָאוֺפַנִּים מְלֵאִים עֵינַיִם סָבִיב לְאַרְבַּעְתָּם אוֺפַנֵּיהֶם,TBH
Ezek 10:13,לָאוֺפַנִּים לָהֶם קוֺרָא הַגַּלְגַּל בְּאָזְנָי,TBH
Ezek 10:14,וְאַרְבָּעָה פָנִים לְאֶחָד פְּנֵי הָאֶחָד פְּנֵי הַכְּרוּב וּפְנֵי הַשֵּׁנִי פְּנֵי אָדָם וְהַשְּׁלִישִׁי פְּנֵי אַרְיֵה וְהָרְבִיעִי פְּנֵי־נָשֶׁר,TBH
Ezek 10:15,וַיֵּרֹמּוּ הַכְּרוּבִים הִיא הַחַיָּה אֲשֶׁר רָאִיתִי בִּנְהַר־כְּבָר,TBH
Ezek 10:16,וּבְלֶכֶת הַכְּרוּבִים יֵלְכוּ הָאוֺפַנִּים אֶצְלָם וּבִשְׂאֵת הַכְּרוּבִים אֶת־כַּנְפֵיהֶם לָרוּם מֵעַל הָאָרֶץ לֹא־יִסַּבּוּ הָאוֺפַנִּים גַּם־הֵם מֵאֶצְלָם,TBH
Ezek 10:17,בְּעָמְדָם יַעֲמֹדוּ וּבְרוֺמָם יֵרוֺמּוּ אוֺתָם כִּי רוּחַ הַחַיָּה בָּהֶם,TBH
Ezek 10:18,וַיֵּצֵא כְּבוֺד יְהוָה מֵעַל מִפְתַּן הַבָּיִת וַיַּעֲמֹד עַל־הַכְּרוּבִים,TBH
Ezek 10:19,וַיִּשְׂאוּ הַכְּרוּבִים אֶת־כַּנְפֵיהֶם וַיֵּרוֺמּוּ מִן־הָאָרֶץ לְעֵינַי בְּצֵאתָם וְהָאוֺפַנִּים לְעֻמָּתָם וַיַּעֲמֹד פֶּתַח שַׁעַר בֵּית־יְהוָה הַקַּדְמוֺנִי וּכְבוֺד אֱלֹהֵי־יִשְׂרָאֵל עֲלֵיהֶם מִלְמָעְלָה,TBH
Ezek 10:20,הִיא הַחַיָּה אֲשֶׁר רָאִיתִי תַּחַת אֱלֹהֵי־יִשְׂרָאֵל בִּנְהַר־כְּבָר וָאֵדַע כִּי כְרוּבִים הֵמָּה,TBH
Ezek 10:21,אַרְבָּעָה אַרְבָּעָה פָנִים לְאֶחָד וְאַרְבַּע כְּנָפַיִם לְאֶחָד וּדְמוּת יְדֵי אָדָם תַּחַת כַּנְפֵיהֶם,TBH
Ezek 10:22,וּדְמוּת פְּנֵיהֶם הֵמָּה הַפָּנִים אֲשֶׁר רָאִיתִי עַל־נְהַר־כְּבָר מַרְאֵיהֶם וְאוֺתָם אִישׁ אֶל־עֵבֶר פָּנָיו יֵלֵכוּ,TBH
Ezek 11:1,וַתִּשָּׂא אֹתִי רוּחַ וַתָּבֵא אֹתִי אֶל־שַׁעַר בֵּית־יְהוָה הַקַּדְמוֺנִי הַפּוֺנֶה קָדִימָה וְהִנֵּה בְּפֶתַח הַשַּׁעַר עֶשְׂרִים וַחֲמִשָּׁה אִישׁ וָאֶרְאֶה בְתוֺכָם אֶת־יַאֲזַנְיָה בֶן־עַזֻּר וְאֶת־פְּלַטְיָהוּ בֶן־בְּנָיָהוּ שָׂרֵי הָעָם,TBH
Ezek 11:2,וַיֹּאמֶר אֵלָי בֶּן־אָדָם אֵלֶּה הָאֲנָשִׁים הַחֹשְׁבִים אָוֶן וְהַיֹּעֲצִים עֲצַת־רָע בָּעִיר הַזֹּאת,TBH
Ezek 11:3,הָאֹמְרִים לֹא בְקָרוֺב בְּנוֺת בָּתִּים הִיא הַסִּיר וַאֲנַחְנוּ הַבָּשָׂר,TBH
Ezek 11:4,לָכֵן הִנָּבֵא עֲלֵיהֶם הִנָּבֵא בֶּן־אָדָם,TBH
Ezek 11:5,וַתִּפֹּל עָלַי רוּחַ יְהוָה וַיֹּאמֶר אֵלַי אֱמֹר כֹּה־אָמַר יְהוָה כֵּן אֲמַרְתֶּם בֵּית יִשְׂרָאֵל וּמַעֲלוֺת רוּחֲכֶם אֲנִי יְדַעְתִּיהָ,TBH
Ezek 11:6,הִרְבֵּיתֶם חַלְלֵיכֶם בָּעִיר הַזֹּאת וּמִלֵּאתֶם חוּצֹתֶיהָ חָלָל,TBH
Ezek 11:7,לָכֵן כֹּה־אָמַר אֲדֹנָי יְהוִה חַלְלֵיכֶם אֲשֶׁר שַׂמְתֶּם בְּתוֺכָהּ הֵמָּה הַבָּשָׂר וְהִיא הַסִּיר וְאֶתְכֶם הוֺצִיא מִתּוֺכָהּ,TBH
Ezek 11:8,חֶרֶב יְרֵאתֶם וְחֶרֶב אָבִיא עֲלֵיכֶם נְאֻם אֲדֹנָי יְהוִה,TBH
Ezek 11:9,וְהוֺצֵאתִי אֶתְכֶם מִתּוֺכָהּ וְנָתַתִּי אֶתְכֶם בְּיַד־זָרִים וְעָשִׂיתִי בָכֶם שְׁפָטִים,TBH
Ezek 11:10,בַּחֶרֶב תִּפֹּלוּ עַל־גְּבוּל יִשְׂרָאֵל אֶשְׁפּוֺט אֶתְכֶם וִידַעְתֶּם כִּי־אֲנִי יְהוָה,TBH
Ezek 11:11,הִיא לֹא־תִהְיֶה לָכֶם לְסִיר וְאַתֶּם תִּהְיוּ בְתוֺכָהּ לְבָשָׂר אֶל־גְּבוּל יִשְׂרָאֵל אֶשְׁפֹּט אֶתְכֶם,TBH
Ezek 11:12,וִידַעְתֶּם כִּי־אֲנִי יְהוָה אֲשֶׁר בְּחֻקַּי לֹא הֲלַכְתֶּם וּמִשְׁפָּטַי לֹא עֲשִׂיתֶם וּכְמִשְׁפְּטֵי הַגּוֺיִם אֲשֶׁר סְבִיבוֺתֵיכֶם עֲשִׂיתֶם,TBH
Ezek 11:13,וַיְהִי כְּהִנָּבְאִי וּפְלַטְיָהוּ בֶן־בְּנָיָה מֵת וָאֶפֹּל עַל־פָּנַי וָאֶזְעַק קוֺל־גָּדוֺל וָאֹמַר אֲהָהּ אֲדֹנָי יְהוִה כָּלָה אַתָּה עֹשֶׂה אֵת שְׁאֵרִית יִשְׂרָאֵל,TBH
Ezek 11:14,וַיְהִי דְבַר־יְהוָה אֵלַי לֵאמֹר,TBH
Ezek 11:15,בֶּן־אָדָם אַחֶיךָ אַחֶיךָ אַנְשֵׁי גְאֻלָּתֶךָ וְכָל־בֵּית יִשְׂרָאֵל כֻּלֹּה אֲשֶׁר אָמְרוּ לָהֶם יֹשְׁבֵי יְרוּשָׁלִַם רַחֲקוּ מֵעַל יְהוָה לָנוּ הִיא נִתְּנָה הָאָרֶץ לְמוֺרָשָׁה,TBH
Ezek 11:16,לָכֵן אֱמֹר כֹּה־אָמַר אֲדֹנָי יְהוִה כִּי הִרְחַקְתִּים בַּגּוֺיִם וְכִי הֲפִיצוֺתִים בָּאֲרָצוֺת וָאֱהִי לָהֶם לְמִקְדָּשׁ מְעַט בָּאֲרָצוֺת אֲשֶׁר־בָּאוּ שָׁם,TBH
Ezek 11:17,לָכֵן אֱמֹר כֹּה־אָמַר אֲדֹנָי יְהוִה וְקִבַּצְתִּי אֶתְכֶם מִן־הָעַמִּים וְאָסַפְתִּי אֶתְכֶם מִן־הָאֲרָצוֺת אֲשֶׁר נְפֹצוֺתֶם בָּהֶם וְנָתַתִּי לָכֶם אֶת־אַדְמַת יִשְׂרָאֵל,TBH
Ezek 11:18,וּבָאוּ־שָׁמָּה וְהֵסִירוּ אֶת־כָּל־שִׁקּוּצֶיהָ וְאֶת־כָּל־תּוֺעֲבוֺתֶיהָ מִמֶּנָּה,TBH
Ezek 11:19,וְנָתַתִּי לָהֶם לֵב אֶחָד וְרוּחַ חֲדָשָׁה אֶתֵּן בְּקִרְבְּכֶם וַהֲסִרֹתִי לֵב הָאֶבֶן מִבְּשָׂרָם וְנָתַתִּי לָהֶם לֵב בָּשָׂר,TBH
Ezek 11:20,לְמַעַן בְּחֻקֹּתַי יֵלֵכוּ וְאֶת־מִשְׁפָּטַי יִשְׁמְרוּ וְעָשׂוּ אֹתָם וְהָיוּ־לִי לְעָם וַאֲנִי אֶהְיֶה לָהֶם לֵאלֹהִים,TBH
Ezek 11:21,וְאֶל־לֵב שִׁקּוּצֵיהֶם וְתוֺעֲבוֺתֵיהֶם לִבָּם הֹלֵךְ דַּרְכָּם בְּרֹאשָׁם נָתַתִּי נְאֻם אֲדֹנָי יְהוִה,TBH
Ezek 11:22,וַיִּשְׂאוּ הַכְּרוּבִים אֶת־כַּנְפֵיהֶם וְהָאוֺפַנִּים לְעֻמָּתָם וּכְבוֺד אֱלֹהֵי־יִשְׂרָאֵל עֲלֵיהֶם מִלְמָעְלָה,TBH
Ezek 11:23,וַיַּעַל כְּבוֺד יְהוָה מֵעַל תּוֺךְ הָעִיר וַיַּעֲמֹד עַל־הָהָר אֲשֶׁר מִקֶּדֶם לָעִיר,TBH
Ezek 11:24,וְרוּחַ נְשָׂאַתְנִי וַתְּבִיאֵנִי כַשְׂדִּימָה אֶל־הַגּוֺלָה בַּמַּרְאֶה בְּרוּחַ אֱלֹהִים וַיַּעַל מֵעָלַי הַמַּרְאֶה אֲשֶׁר רָאִיתִי,TBH
Ezek 11:25,וָאֲדַבֵּר אֶל־הַגּוֺלָה אֵת כָּל־דִּבְרֵי יְהוָה אֲשֶׁר הֶרְאָנִי,TBH
Ezek 12:1,וַיְהִי דְבַר־יְהוָה אֵלַי לֵאמֹר,TBH
Ezek 12:2,בֶּן־אָדָם בְּתוֺךְ בֵּית־הַמֶּרִי אַתָּה יֹשֵׁב אֲשֶׁר עֵינַיִם לָהֶם לִרְאוֺת וְלֹא רָאוּ אָזְנַיִם לָהֶם לִשְׁמֹעַ וְלֹא שָׁמֵעוּ כִּי בֵּית מְרִי הֵם,TBH
Ezek 12:3,וְאַתָּה בֶן־אָדָם עֲשֵׂה לְךָ כְּלֵי גוֺלָה וּגְלֵה יוֺמָם לְעֵינֵיהֶם וְגָלִיתָ מִמְּקוֺמְךָ אֶל־מָקוֺם אַחֵר לְעֵינֵיהֶם אוּלַי יִרְאוּ כִּי בֵּית מְרִי הֵמָּה,TBH
Ezek 12:4,וְהוֺצֵאתָ כֵלֶיךָ כִּכְלֵי גוֺלָה יוֺמָם לְעֵינֵיהֶם וְאַתָּה תֵּצֵא בָעֶרֶב לְעֵינֵיהֶם כְּמוֺצָאֵי גּוֺלָה,TBH
Ezek 12:5,לְעֵינֵיהֶם חֲתָר־לְךָ בַקִּיר וְהוֺצֵאתָ בּוֺ,TBH
Ezek 12:6,לְעֵינֵיהֶם עַל־כָּתֵף תִּשָּׂא בָּעֲלָטָה תוֺצִיא פָּנֶיךָ תְכַסֶּה וְלֹא תִרְאֶה אֶת־הָאָרֶץ כִּי־מוֺפֵת נְתַתִּיךָ לְבֵית יִשְׂרָאֵל,TBH
Ezek 12:7,וָאַעַשׂ כֵּן כַּאֲשֶׁר צֻוֵּיתִי כֵּלַי הוֺצֵאתִי כִּכְלֵי גוֺלָה יוֺמָם וּבָעֶרֶב חָתַרְתִּי־לִי בַקִּיר בְּיָד בָּעֲלָטָה הוֺצֵאתִי עַל־כָּתֵף נָשָׂאתִי לְעֵינֵיהֶם,TBH
Ezek 12:8,וַיְהִי דְבַר־יְהוָה אֵלַי בַּבֹּקֶר לֵאמֹר,TBH
Ezek 12:9,בֶּן־אָדָם הֲלֹא אָמְרוּ אֵלֶיךָ בֵּית יִשְׂרָאֵל בֵּית הַמֶּרִי מָה אַתָּה עֹשֶׂה,TBH
Ezek 12:10,אֱמֹר אֲלֵיהֶם כֹּה אָמַר אֲדֹנָי יְהוִֺה הַנָּשִׂיא הַמַּשָּׂא הַזֶּה בִּירוּשָׁלַם וְכָל־בֵּית יִשְׂרָאֵל אֲשֶׁר־הֵמָּה בְתוֺכָם,TBH
Ezek 12:11,אֱמֹר אֲנִי מוֺפֶתְכֶם כַּאֲשֶׁר עָשִׂיתִי כֵּן יֵעָשֶׂה לָהֶם בַּגּוֺלָה בַשְּׁבִי יֵלֵכוּ,TBH
Ezek 12:12,וְהַנָּשִׂיא אֲשֶׁר־בְּתוֺכָם אֶל־כָּתֵף יִשָּׂא בָּעֲלָטָה וְיֵצֵא בַּקִּיר יַחְתְּרוּ לְהוֺצִיא בוֺ פָּנָיו יְכַסֶּה יַעַן אֲשֶׁר לֹא־יִרְאֶה לַעַיִן הוּא אֶת־הָאָרֶץ,TBH
Ezek 12:13,וּפָרַשְׂתִּי אֶת־רִשְׁתִּי עָלָיו וְנִתְפַּשׂ בִּמְצוּדָתִי וְהֵבֵאתִי אֹתוֺ בָבֶלָה אֶרֶץ כַּשְׂדִּים וְאוֺתָהּ לֹא־יִרְאֶה וְשָׁם יָמוּת,TBH
Ezek 12:14,וְכֹל אֲשֶׁר סְבִיבֹתָיו עֶזְרוֺ וְכָל־אֲגַפָּיו אֱזָרֶה לְכָל־רוּחַ וְחֶרֶב אָרִיק אַחֲרֵיהֶם,TBH
Ezek 12:15,וְיָדְעוּ כִּי־אֲנִי יְהוָה בַּהֲפִיצִי אוֺתָם בַּגּוֺיִם וְזֵרִיתִי אוֺתָם בָּאֲרָצוֺת,TBH
Ezek 12:16,וְהוֺתַרְתִּי מֵהֶם אַנְשֵׁי מִסְפָּר מֵחֶרֶב מֵרָעָב וּמִדָּבֶר לְמַעַן יְסַפְּרוּ אֶת־כָּל־תּוֺעֲבוֺתֵיהֶם בַּגּוֺיִם אֲשֶׁר־בָּאוּ שָׁם וְיָדְעוּ כִּי־אֲנִי יְהוָה,TBH
Ezek 12:17,וַיְהִי דְבַר־יְהוָה אֵלַי לֵאמֹר,TBH
Ezek 12:18,בֶּן־אָדָם לַחְמְךָ בְּרַעַשׁ תֹּאכֵל וּמֵימֶיךָ בְּרָגְזָה וּבִדְאָגָה תִּשְׁתֶּה,TBH
Ezek 12:19,וְאָמַרְתָּ אֶל־עַם הָאָרֶץ כֹּה־אָמַר אֲדֹנָי יְהוִה לְיוֺשְׁבֵי יְרוּשָׁלִַם אֶל־אַדְמַת יִשְׂרָאֵל לַחְמָם בִּדְאָגָה יֹאכֵלוּ וּמֵימֵיהֶם בְּשִׁמָּמוֺן יִשְׁתּוּ לְמַעַן תֵּשַׁם אַרְצָהּ מִמְּלֹאָהּ מֵחֲמַס כָּל־הַיֹּשְׁבִים בָּהּ,TBH
Ezek 12:20,וְהֶעָרִים הַנּוֺשָׁבוֺת תֶּחֱרַבְנָה וְהָאָרֶץ שְׁמָמָה תִהְיֶה וִידַעְתֶּם כִּי־אֲנִי יְהוָה,TBH
Ezek 12:21,וַיְהִי דְבַר־יְהוָה אֵלַי לֵאמֹר,TBH
Ezek 12:22,בֶּן־אָדָם מָה־הַמָּשָׁל הַזֶּה לָכֶם עַל־אַדְמַת יִשְׂרָאֵל לֵאמֹר יַאַרְכוּ הַיָּמִים וְאָבַד כָּל־חָזוֺן,TBH
Ezek 12:23,לָכֵן אֱמֹר אֲלֵיהֶם כֹּה־אָמַר אֲדֹנָי יְהוִה הִשְׁבַּתִּי אֶת־הַמָּשָׁל הַזֶּה וְלֹא־יִמְשְׁלוּ אֹתוֺ עוֺד בְּיִשְׂרָאֵל כִּי אִם־דַּבֵּר אֲלֵיהֶם קָרְבוּ הַיָּמִים וּדְבַר כָּל־חָזוֺן,TBH
Ezek 12:24,כִּי לֹא יִהְיֶה עוֺד כָּל־חֲזוֺן שָׁוְא וּמִקְסַם חָלָק בְּתוֺךְ בֵּית יִשְׂרָאֵל,TBH
Ezek 12:25,כִּי אֲנִי יְהוָה אֲדַבֵּר אֵת אֲשֶׁר אֲדַבֵּר דָּבָר וְיֵעָשֶׂה לֹא תִמָּשֵׁךְ עוֺד כִּי בִימֵיכֶם בֵּית הַמֶּרִי אֲדַבֵּר דָּבָר וַעֲשִׂיתִיו נְאֻם אֲדֹנָי יְהוִה,TBH
Ezek 12:26,וַיְהִי דְבַר־יְהוָה אֵלַי לֵאמֹר,TBH
Ezek 12:27,בֶּן־אָדָם הִנֵּה בֵית־יִשְׂרָאֵל אֹמְרִים הֶחָזוֺן אֲשֶׁר־הוּא חֹזֶה לְיָמִים רַבִּים וּלְעִתִּים רְחוֺקוֺת הוּא נִבָּא,TBH
Ezek 12:28,לָכֵן אֱמֹר אֲלֵיהֶם כֹּה אָמַר אֲדֹנָי יְהוִה לֹא־תִמָּשֵׁךְ עוֺד כָּל־דְּבָרָי אֲשֶׁר אֲדַבֵּר דָּבָר וְיֵעָשֶׂה נְאֻם אֲדֹנָי יְהוִה,TBH
Ezek 13:1,וַיְהִי דְבַר־יְהוָה אֵלַי לֵאמֹר,TBH
Ezek 13:2,בֶּן־אָדָם הִנָּבֵא אֶל־נְבִיאֵי יִשְׂרָאֵל הַנִּבָּאִים וְאָמַרְתָּ לִנְבִיאֵי מִלִּבָּם שִׁמְעוּ דְּבַר־יְהוָה,TBH
Ezek 13:3,כֹּה אָמַר אֲדֹנָי יְהוִה הוֺי עַל־הַנְּבִיאִים הַנְּבָלִים אֲשֶׁר הֹלְכִים אַחַר רוּחָם וּלְבִלְתִּי רָאוּ,TBH
Ezek 13:4,כְּשֻׁעָלִים בָּחֳרָבוֺת נְבִיאֶיךָ יִשְׂרָאֵל הָיוּ,TBH
Ezek 13:5,לֹא עֲלִיתֶם בַּפְּרָצוֺת וַתִּגְדְּרוּ גָדֵר עַל־בֵּית יִשְׂרָאֵל לַעֲמֹד בַּמִּלְחָמָה בְּיוֺם יְהוָה,TBH
Ezek 13:6,חָזוּ שָׁוְא וְקֶסֶם כָּזָב הָאֹמְרִים נְאֻם־יְהוָה וַיהוָה לֹא שְׁלָחָם וְיִחֲלוּ לְקַיֵּם דָּבָר,TBH
Ezek 13:7,הֲלוֺא מַחֲזֵה־שָׁוְא חֲזִיתֶם וּמִקְסַם כָּזָב אֲמַרְתֶּם וְאֹמְרִים נְאֻם־יְהוָה וַאֲנִי לֹא דִבַּרְתִּי,TBH
Ezek 13:8,לָכֵן כֹּה אָמַר אֲדֹנָי יְהוִה יַעַן דַּבֶּרְכֶם שָׁוְא וַחֲזִיתֶם כָּזָב לָכֵן הִנְנִי אֲלֵיכֶם נְאֻם אֲדֹנָי יְהוִה,TBH
Ezek 13:9,וְהָיְתָה יָדִי אֶל־הַנְּבִיאִים הַחֹזִים שָׁוְא וְהַקֹּסְמִים כָּזָב בְּסוֺד עַמִּי לֹא־יִהְיוּ וּבִכְתָב בֵּית־יִשְׂרָאֵל לֹא יִכָּתֵבוּ וְאֶל־אַדְמַת יִשְׂרָאֵל לֹא יָבֹאוּ וִידַעְתֶּם כִּי אֲנִי אֲדֹנָי יְהוִה,TBH
Ezek 13:10,יַעַן וּבְיַעַן הִטְעוּ אֶת־עַמִּי לֵאמֹר שָׁלוֺם וְאֵין שָׁלוֺם וְהוּא בֹּנֶה חַיִץ וְהִנָּם טָחִים אֹתוֺ תָּפֵל,TBH
Ezek 13:11,אֱמֹר אֶל־טָחֵי תָפֵל וְיִפֹּל הָיָה גֶּשֶׁם שׁוֺטֵף וְאַתֵּנָה אַבְנֵי אֶלְגָּבִישׁ תִּפֹּלְנָה וְרוּחַ סְעָרוֺת תְּבַקֵּעַ,TBH
Ezek 13:12,וְהִנֵּה נָפַל הַקִּיר הֲלוֺא יֵאָמֵר אֲלֵיכֶם אַיֵּה הַטִּיחַ אֲשֶׁר טַחְתֶּם,TBH
Ezek 13:13,לָכֵן כֹּה אָמַר אֲדֹנָי יְהוִה וּבִקַּעְתִּי רוּחַ־סְעָרוֺת בַּחֲמָתִי וְגֶשֶׁם שֹׁטֵף בְּאַפִּי יִהְיֶה וְאַבְנֵי אֶלְגָּבִישׁ בְּחֵמָה לְכָלָה,TBH
Ezek 13:14,וְהָרַסְתִּי אֶת־הַקִּיר אֲשֶׁר־טַחְתֶּם תָּפֵל וְהִגַּעְתִּיהוּ אֶל־הָאָרֶץ וְנִגְלָה יְסֹדוֺ וְנָפְלָה וּכְלִיתֶם בְּתוֺכָהּ וִידַעְתֶּם כִּי־אֲנִי יְהוָה,TBH
Ezek 13:15,וְכִלֵּיתִי אֶת־חֲמָתִי בַּקִּיר וּבַטָּחִים אֹתוֺ תָּפֵל וְאֹמַר לָכֶם אֵין הַקִּיר וְאֵין הַטָּחִים אֹתוֺ,TBH
Ezek 13:16,נְבִיאֵי יִשְׂרָאֵל הַנִבְּאִים אֶל־יְרוּשָׁלִַם וְהַחֹזִים לָהּ חֲזוֺן שָׁלֹם וְאֵין שָׁלֹם נְאֻם אֲדֹנָי יְהוִֺה,TBH
Ezek 13:17,וְאַתָּה בֶן־אָדָם שִׂים פָּנֶיךָ אֶל־בְּנוֺת עַמְּךָ הַמִּתְנַבְּאוֺת מִלִּבְּהֶן וְהִנָּבֵא עֲלֵיהֶן,TBH
Ezek 13:18,וְאָמַרְתָּ כֹּה־אָמַר אֲדֹנָי יְהוִה הוֺי לִמְתַפְּרוֺת כְּסָתוֺת עַל כָּל־אַצִּילֵי יָדַי וְעֹשׂוֺת הַמִּסְפָּחוֺת עַל־רֹאשׁ כָּל־קוֺמָה לְצוֺדֵד נְפָשׁוֺת הַנְּפָשׁוֺת תְּצוֺדֵדְנָה לְעַמִּי וּנְפָשׁוֺת לָכֶנָה תְחַיֶּינָה,TBH
Ezek 13:19,וַתְּחַלֶּלְנָה אֹתִי אֶל־עַמִּי בְּשַׁעֲלֵי שְׂעֹרִים וּבִפְתוֺתֵי לֶחֶם לְהָמִית נְפָשׁוֺת אֲשֶׁר לֹא־תְמוּתֶנָה וּלְחַיּוֺת נְפָשׁוֺת אֲשֶׁר לֹא־תִחְיֶינָה בְּכַזֶּבְכֶם לְעַמִּי שֹׁמְעֵי כָזָב,TBH
Ezek 13:20,לָכֵן כֹּה־אָמַר אֲדֹנָי יְהוִה הִנְנִי אֶל־כִּסְּתוֺתֵיכֶנָה אֲשֶׁר אַתֵּנָה מְצֹדְדוֺת שָׁם אֶת־הַנְּפָשׁוֺת לְפֹרְחוֺת וְקָרַעְתִּי אֹתָם מֵעַל זְרוֺעֹתֵיכֶם וְשִׁלַּחְתִּי אֶת־הַנְּפָשׁוֺת אֲשֶׁר אַתֶּם מְצֹדְדוֺת אֶת־נְפָשִׁים לְפֹרְחֹת,TBH
Ezek 13:21,וְקָרַעְתִּי אֶת־מִסְפְּחֹתֵיכֶם וְהִצַּלְתִּי אֶת־עַמִּי מִיֶּדְכֶן וְלֹא־יִהְיוּ עוֺד בְּיֶדְכֶן לִמְצוּדָה וִידַעְתֶּן כִּי־אֲנִי יְהוָה,TBH
Ezek 13:22,יַעַן הַכְאוֺת לֵב־צַדִּיק שֶׁקֶר וַאֲנִי לֹא הִכְאַבְתִּיו וּלְחַזֵּק יְדֵי רָשָׁע לְבִלְתִּי־שׁוּב מִדַּרְכּוֺ הָרָע לְהַחֲיֹתוֺ,TBH
Ezek 13:23,לָכֵן שָׁוְא לֹא תֶחֱזֶינָה וְקֶסֶם לֹא־תִקְסַמְנָה עוֺד וְהִצַּלְתִּי אֶת־עַמִּי מִיֶּדְכֶן וִידַעְתֶּן כִּי־אֲנִי יְהוָה,TBH
Ezek 14:1,וַיָּבוֺא אֵלַי אֲנָשִׁים מִזִּקְנֵי יִשְׂרָאֵל וַיֵּשְׁבוּ לְפָנָי,TBH
Ezek 14:2,וַיְהִי דְבַר־יְהוָה אֵלַי לֵאמֹר,TBH
Ezek 14:3,בֶּן־אָדָם הָאֲנָשִׁים הָאֵלֶּה הֶעֱלוּ גִלּוּלֵיהֶם עַל־לִבָּם וּמִכְשׁוֺל עֲוֹנָם נָתְנוּ נֹכַח פְּנֵיהֶם הַאִדָּרֹשׁ אִדָּרֵשׁ לָהֶם,TBH
Ezek 14:4,לָכֵן דַּבֵּר־אוֺתָם וְאָמַרְתָּ אֲלֵיהֶם כֹּה־אָמַר אֲדֹנָי יְהוִה אִישׁ אִישׁ מִבֵּית יִשְׂרָאֵל אֲשֶׁר יַעֲלֶה אֶת־גִּלּוּלָיו אֶל־לִבּוֺ וּמִכְשׁוֺל עֲוֹנוֺ יָשִׂים נֹכַח פָּנָיו וּבָא אֶל־הַנָּבִיא אֲנִי יְהוָה נַעֲנֵיתִי לוֺ בָא בְּרֹב גִּלּוּלָיו,TBH
Ezek 14:5,לְמַעַן תְּפֹשׂ אֶת־בֵּית־יִשְׂרָאֵל בְּלִבָּם אֲשֶׁר נָזֹרוּ מֵעָלַי בְּגִלּוּלֵיהֶם כֻּלָּם,TBH
Ezek 14:6,לָכֵן אֱמֹר אֶל־בֵּית יִשְׂרָאֵל כֹּה אָמַר אֲדֹנָי יְהוִה שׁוּבוּ וְהָשִׁיבוּ מֵעַל גִּלּוּלֵיכֶם וּמֵעַל כָּל־תּוֺעֲבֹתֵיכֶם הָשִׁיבוּ פְנֵיכֶם,TBH
Ezek 14:7,כִּי אִישׁ אִישׁ מִבֵּית יִשְׂרָאֵל וּמֵהַגֵּר אֲשֶׁר־יָגוּר בְּיִשְׂרָאֵל וְיִנָּזֵר מֵאַחֲרַי וְיַעַל גִּלּוּלָיו אֶל־לִבּוֺ וּמִכְשׁוֺל עֲוֹנוֺ יָשִׂים נֹכַח פָּנָיו וּבָא אֶל־הַנָּבִיא לִדְרָשׁ־לוֺ בִי אֲנִי יְהוָה נַעֲנֶה־לּוֺ בִּי,TBH
Ezek 14:8,וְנָתַתִּי פָנַי בָּאִישׁ הַהוּא וַהֲשִׂמֹתִיהוּ לְאוֺת וְלִמְשָׁלִים וְהִכְרַתִּיו מִתּוֺךְ עַמִּי וִידַעְתֶּם כִּי־אֲנִי יְהוָה,TBH
Ezek 14:9,וְהַנָּבִיא כִי־יְפֻתֶּה וְדִבֶּר דָּבָר אֲנִי יְהוָה פִּתֵּיתִי אֵת הַנָּבִיא הַהוּא וְנָטִיתִי אֶת־יָדִי עָלָיו וְהִשְׁמַדְתִּיו מִתּוֺךְ עַמִּי יִשְׂרָאֵל,TBH
Ezek 14:10,וְנָשְׂאוּ עֲוֹנָם כַּעֲוֹן הַדֹּרֵשׁ כַּעֲוֹן הַנָּבִיא יִהְיֶה,TBH
Ezek 14:11,לְמַעַן לֹא־יִתְעוּ עוֺד בֵּית־יִשְׂרָאֵל מֵאַחֲרַי וְלֹא־יִטַּמְּאוּ עוֺד בְּכָל־פִּשְׁעֵיהֶם וְהָיוּ לִי לְעָם וַאֲנִי אֶהְיֶה לָהֶם לֵאלֹהִים נְאֻם אֲדֹנָי יְהוִה,TBH
Ezek 14:12,וַיְהִי דְבַר־יְהוָה אֵלַי לֵאמֹר,TBH
Ezek 14:13,בֶּן־אָדָם אֶרֶץ כִּי תֶחֱטָא־לִי לִמְעָל־מַעַל וְנָטִיתִי יָדִי עָלֶיהָ וְשָׁבַרְתִּי לָהּ מַטֵּה־לָחֶם וְהִשְׁלַחְתִּי־בָהּ רָעָב וְהִכְרַתִּי מִמֶּנָּה אָדָם וּבְהֵמָה,TBH
Ezek 14:14,וְהָיוּ שְׁלֹשֶׁת הָאֲנָשִׁים הָאֵלֶּה בְּתוֺכָהּ נֹחַ דָּנִיאֵל וְאִיּוֺב הֵמָּה בְצִדְקָתָם יְנַצְּלוּ נַפְשָׁם נְאֻם אֲדֹנָי יְהוִה,TBH
Ezek 14:15,לוּ־חַיָּה רָעָה אַעֲבִיר בָּאָרֶץ וְשִׁכְּלָתָּה וְהָיְתָה שְׁמָמָה מִבְּלִי עוֺבֵר מִפְּנֵי הַחַיָּה,TBH
Ezek 14:16,שְׁלֹשֶׁת הָאֲנָשִׁים הָאֵלֶּה בְּתוֺכָהּ חַי־אָנִי נְאֻם אֲדֹנָי יְהוִה אִם־בָּנִים וְאִם־בָּנוֺת יַצִּילוּ הֵמָּה לְבַדָּם יִנָּצֵלוּ וְהָאָרֶץ תִּהְיֶה שְׁמָמָה,TBH
Ezek 14:17,אוֺ חֶרֶב אָבִיא עַל־הָאָרֶץ הַהִיא וְאָמַרְתִּי חֶרֶב תַּעֲבֹר בָּאָרֶץ וְהִכְרַתִּי מִמֶּנָּה אָדָם וּבְהֵמָה,TBH
Ezek 14:18,וּשְׁלֹשֶׁת הָאֲנָשִׁים הָאֵלֶּה בְּתוֺכָהּ חַי־אָנִי נְאֻם אֲדֹנָי יְהוִה לֹא יַצִּילוּ בָּנִים וּבָנוֺת כִּי הֵם לְבַדָּם יִנָּצֵלוּ,TBH
Ezek 14:19,אוֺ דֶּבֶר אֲשַׁלַּח אֶל־הָאָרֶץ הַהִיא וְשָׁפַכְתִּי חֲמָתִי עָלֶיהָ בְּדָם לְהַכְרִית מִמֶּנָּה אָדָם וּבְהֵמָה,TBH
Ezek 14:20,וְנֹחַ דָּנִיאֵל וְאִיּוֺב בְּתוֺכָהּ חַי־אָנִי נְאֻם אֲדֹנָי יְהוִה אִם־בֵּן אִם־בַּת יַצִּילוּ הֵמָּה בְצִדְקָתָם יַצִּילוּ נַפְשָׁם,TBH
Ezek 14:21,כִּי כֹה אָמַר אֲדֹנָי יְהוִֺה אַף כִּי־אַרְבַּעַת שְׁפָטַי הָרָעִים חֶרֶב וְרָעָב וְחַיָּה רָעָה וָדֶבֶר שִׁלַּחְתִּי אֶל־יְרוּשָׁלִָם לְהַכְרִית מִמֶּנָּה אָדָם וּבְהֵמָה,TBH
Ezek 14:22,וְהִנֵּה נוֺתְרָה־בָּהּ פְּלֵטָה הַמּוּצָאִים בָּנִים וּבָנוֺת הִנָּם יוֺצְאִים אֲלֵיכֶם וּרְאִיתֶם אֶת־דַּרְכָּם וְאֶת־עֲלִילוֺתָם וְנִחַמְתֶּם עַל־הָרָעָה אֲשֶׁר הֵבֵאתִי עַל־יְרוּשָׁלִַם אֵת כָּל־אֲשֶׁר הֵבֵאתִי עָלֶיהָ,TBH
Ezek 14:23,וְנִחֲמוּ אֶתְכֶם כִּי־תִרְאוּ אֶת־דַּרְכָּם וְאֶת־עֲלִילוֺתָם וִידַעְתֶּם כִּי לֹא חִנָּם עָשִׂיתִי אֵת כָּל־אֲשֶׁר־עָשִׂיתִי בָהּ נְאֻם אֲדֹנָי יְהוִֺה,TBH
Ezek 15:1,וַיְהִי דְבַר־יְהוָה אֵלַי לֵאמֹר,TBH
Ezek 15:2,בֶּן־אָדָם מַה־יִּהְיֶה עֵץ־הַגֶּפֶן מִכָּל־עֵץ הַזְּמוֺרָה אֲשֶׁר הָיָה בַּעֲצֵי הַיָּעַר,TBH
Ezek 15:3,הֲיֻקַּח מִמֶּנּוּ עֵץ לַעֲשׂוֺת לִמְלָאכָה אִם־יִקְחוּ מִמֶּנּוּ יָתֵד לִתְלוֺת עָלָיו כָּל־כֶּלִי,TBH
Ezek 15:4,הִנֵּה לָאֵשׁ נִתַּן לְאָכְלָה אֵת שְׁנֵי קְצוֺתָיו אָכְלָה הָאֵשׁ וְתוֺכוֺ נָחָר הֲיִצְלַח לִמְלָאכָה,TBH
Ezek 15:5,הִנֵּה בִּהְיוֺתוֺ תָמִים לֹא יֵעָשֶׂה לִמְלָאכָה אַף כִּי־אֵשׁ אֲכָלַתְהוּ וַיֵּחָר וְנַעֲשָׂה עוֺד לִמְלָאכָה,TBH
Ezek 15:6,לָכֵן כֹּה אָמַר אֲדֹנָי יְהוִה כַּאֲשֶׁר עֵץ־הַגֶּפֶן בְּעֵץ הַיַּעַר אֲשֶׁר־נְתַתִּיו לָאֵשׁ לְאָכְלָה כֵּן נָתַתִּי אֶת־יֹשְׁבֵי יְרוּשָׁלִָם,TBH
Ezek 15:7,וְנָתַתִּי אֶת־פָּנַי בָּהֶם מֵהָאֵשׁ יָצָאוּ וְהָאֵשׁ תֹּאכְלֵם וִידַעְתֶּם כִּי־אֲנִי יְהוָה בְּשׂוּמִי אֶת־פָּנַי בָּהֶם,TBH
Ezek 15:8,וְנָתַתִּי אֶת־הָאָרֶץ שְׁמָמָה יַעַן מָעֲלוּ מַעַל נְאֻם אֲדֹנָי יְהוִה,TBH
Ezek 16:1,וַיְהִי דְבַר־יְהוָה אֵלַי לֵאמֹר,TBH
Ezek 16:2,בֶּן־אָדָם הוֺדַע אֶת־יְרוּשָׁלִַם אֶת־תּוֺעֲבֹתֶיהָ,TBH
Ezek 16:3,וְאָמַרְתָּ כֹּה־אָמַר אֲדֹנָי יְהוִה לִירוּשָׁלִַם מְכֹרֹתַיִךְ וּמֹלְדֹתַיִךְ מֵאֶרֶץ הַכְּנַעֲנִי אָבִיךְ הָאֱמֹרִי וְאִמֵּךְ חִתִּית,TBH
Ezek 16:4,וּמוֺלְדוֺתַיִךְ בְּיוֺם הוּלֶּדֶת אֹתָךְ לֹא־כָרַּת שָׁרֵּךְ וּבְמַיִם לֹא־רֻחַצְתְּ לְמִשְׁעִי וְהָמְלֵחַ לֹא הֻמְלַחַתְּ וְהָחְתֵּל לֹא חֻתָּלְתְּ,TBH
Ezek 16:5,לֹא־חָסָה עָלַיִךְ עַיִן לַעֲשׂוֺת לָךְ אַחַת מֵאֵלֶּה לְחֻמְלָה עָלָיִךְ וַתֻּשְׁלְכִי אֶל־פְּנֵי הַשָּׂדֶה בְּגֹעַל נַפְשֵׁךְ בְּיוֺם הֻלֶּדֶת אֹתָךְ,TBH
Ezek 16:6,וָאֶעֱבֹר עָלַיִךְ וָאֶרְאֵךְ מִתְבּוֺסֶסֶת בְּדָמָיִךְ וָאֹמַר לָךְ בְּדָמַיִךְ חֲיִי וָאֹמַר לָךְ בְּדָמַיִךְ חֲיִי,TBH
Ezek 16:7,רְבָבָה כְּצֶמַח הַשָּׂדֶה נְתַתִּיךְ וַתִּרְבִּי וַתִּגְדְּלִי וַתָּבֹאִי בַּעֲדִי עֲדָיִים שָׁדַיִם נָכֹנוּ וּשְׂעָרֵךְ צִמֵּחַ וְאַתְּ עֵרֹם וְעֶרְיָה,TBH
Ezek 16:8,וָאֶעֱבֹר עָלַיִךְ וָאֶרְאֵךְ וְהִנֵּה עִתֵּךְ עֵת דֹּדִים וָאֶפְרֹשׂ כְּנָפִי עָלַיִךְ וָאֲכַסֶּה עֶרְוָתֵךְ וָאֶשָּׁבַע לָךְ וָאָבוֺא בִבְרִית אֹתָךְ נְאֻם אֲדֹנָי יְהוִה וַתִּהְיִי לִי,TBH
Ezek 16:9,וָאֶרְחָצֵךְ בַּמַּיִם וָאֶשְׁטֹף דָּמַיִךְ מֵעָלָיִךְ וָאֲסֻכֵךְ בַּשָּׁמֶן,TBH
Ezek 16:10,וָאַלְבִּישֵׁךְ רִקְמָה וָאֶנְעֲלֵךְ תָּחַשׁ וָאֶחְבְּשֵׁךְ בַּשֵּׁשׁ וַאֲכַסֵּךְ מֶשִׁי,TBH
Ezek 16:11,וָאֶעְדֵּךְ עֶדִי וָאֶתְּנָה צְמִידִים עַל־יָדַיִךְ וְרָבִיד עַל־גְּרוֺנֵךְ,TBH
Ezek 16:12,וָאֶתֵּן נֶזֶם עַל־אַפֵּךְ וַעֲגִילִים עַל־אָזְנָיִךְ וַעֲטֶרֶת תִּפְאֶרֶת בְּרֹאשֵׁךְ,TBH
Ezek 16:13,וַתַּעְדִּי זָהָב וָכֶסֶף וּמַלְבּוּשֵׁךְ ֵ וָמֶשִׁי וְרִקְמָה סֹלֶת וּדְבַשׁ וָשֶׁמֶן אָכָלְתְּ וַתִּיפִי בִּמְאֹד מְאֹד וַתִּצְלְחִי לִמְלוּכָה,TBH
Ezek 16:14,וַיֵּצֵא לָךְ שֵׁם בַּגּוֺיִם בְּיָפְיֵךְ כִּי כָּלִיל הוּא בַּהֲדָרִי אֲשֶׁר־שַׂמְתִּי עָלַיִךְ נְאֻם אֲדֹנָי יְהוִה,TBH
Ezek 16:15,וַתִּבְטְחִי בְיָפְיֵךְ וַתִּזְנִי עַל־שְׁמֵךְ וַתִּשְׁפְּכִי אֶת־תַּזְנוּתַיִךְ עַל־כָּל־עוֺבֵר לוֺ־יֶהִי,TBH
Ezek 16:16,וַתִּקְחִי מִבְּגָדַיִךְ וַתַּעֲשִׂי־לָךְ בָּמוֺת טְלֻאוֺת וַתִּזְנִי עֲלֵיהֶם לֹא בָאוֺת וְלֹא יִהְיֶה,TBH
Ezek 16:17,וַתִּקְחִי כְּלֵי תִפְאַרְתֵּךְ מִזְּהָבִי וּמִכַּסְפִּי אֲשֶׁר נָתַתִּי לָךְ וַתַּעֲשִׂי־לָךְ צַלְמֵי זָכָר וַתִּזְנִי־בָם,TBH
Ezek 16:18,וַתִּקְחִי אֶת־בִּגְדֵי רִקְמָתֵךְ וַתְּכַסִּים וְשַׁמְנִי וּקְטָרְתִּי נָתַתְּ לִפְנֵיהֶם,TBH
Ezek 16:19,וְלַחְמִי אֲשֶׁר־נָתַתִּי לָךְ סֹלֶת וָשֶׁמֶן וּדְבַשׁ הֶאֱכַלְתִּיךְ וּנְתַתִּיהוּ לִפְנֵיהֶם לְרֵיחַ נִיחֹחַ וַיֶּהִי נְאֻם אֲדֹנָי יְהוִה,TBH
Ezek 16:20,וַתִּקְחִי אֶת־בָּנַיִךְ וְאֶת־בְּנוֺתַיִךְ אֲשֶׁר יָלַדְתְּ לִי וַתִּזְבָּחִים לָהֶם לֶאֱכוֺל הַמְעַט מִתַּזְנוּתָיִךְ,TBH
Ezek 16:21,וַתִּשְׁחֲטִי אֶת־בָּנָי וַתִּתְּנִים בְּהַעֲבִיר אוֺתָם לָהֶם,TBH
Ezek 16:22,וְאֵת כָּל־תּוֺעֲבֹתַיִךְ וְתַזְנֻתַיִךְ לֹא זָכַרְתְּ אֶת־יְמֵי נְעוּרָיִךְ בִּהְיוֺתֵךְ עֵרֹם וְעֶרְיָה מִתְבּוֺסֶסֶת בְּדָמֵךְ הָיִית,TBH
Ezek 16:23,וַיְהִי אַחֲרֵי כָּל־רָעָתֵךְ אוֺי אוֺי לָךְ נְאֻם אֲדֹנָי יְהוִה,TBH
Ezek 16:24,וַתִּבְנִי־לָךְ גֶּב וַתַּעֲשִׂי־לָךְ רָמָה בְּכָל־רְחוֺב,TBH
Ezek 16:25,אֶל־כָּל־רֹאשׁ דֶּרֶךְ בָּנִית רָמָתֵךְ וַתְּתַעֲבִי אֶת־יָפְיֵךְ וַתְּפַשְּׂקִי אֶת־רַגְלַיִךְ לְכָל־עוֺבֵר וַתַּרְבִּי אֶת־תַּזְנוּתָיִךְ,TBH
Ezek 16:26,וַתִּזְנִי אֶל־בְּנֵי־מִצְרַיִם שְׁכֵנַיִךְ גִּדְלֵי בָשָׂר וַתַּרְבִּי אֶת־תַּזְנֻתֵךְ לְהַכְעִיסֵנִי,TBH
Ezek 16:27,וְהִנֵּה נָטִיתִי יָדִי עָלַיִךְ וָאֶגְרַע חֻקֵּךְ וָאֶתְּנֵךְ בְּנֶפֶשׁ שֹׂנְאוֺתַיִךְ בְּנוֺת פְּלִשְׁתִּים הַנִּכְלָמוֺת מִדַּרְכֵּךְ זִמָּה,TBH
Ezek 16:28,וַתִּזְנִי אֶל־בְּנֵי אַשּׁוּר מִבִּלְתִּי שָׂבְעָתֵךְ וַתִּזְנִים וְגַם לֹא שָׂבָעַתְּ,TBH
Ezek 16:29,וַתַּרְבִּי אֶת־תַּזְנוּתֵךְ אֶל־אֶרֶץ כְּנַעַן כַּשְׂדִּימָה וְגַם־בְּזֹאת לֹא שָׂבָעַתְּ,TBH
Ezek 16:30,מָה אֲמֻלָה לִבָּתֵךְ נְאֻם אֲדֹנָי יְהוִה בַּעֲשׂוֺתֵךְ אֶת־כָּל־אֵלֶּה מַעֲשֵׂה אִשָּׁה־זוֺנָה שַׁלָּטֶת,TBH
Ezek 16:31,בִּבְנוֺתַיִךְ גַּבֵּךְ בְּרֹאשׁ כָּל־דֶּרֶךְ וְרָמָתֵךְ עִָית בְּכָל־רְחוֺב וְלֹא־הָיִית כַּזּוֺנָה לְקַלֵּס אֶתְנָן,TBH
Ezek 16:32,הָאִשָּׁה הַמְּנָאָפֶת תַּחַת אִישָׁהּ תִּקַּח אֶת־זָרִים,TBH
Ezek 16:33,לְכָל־זֹנוֺת יִתְּנוּ־נֵדֶה וְאַתְּ נָתַתְּ אֶת־נְדָנַיִךְ לְכָל־מְאַהֲבַיִךְ וַתִּשְׁחֳדִי אוֺתָם לָבוֺא אֵלַיִךְ מִסָּבִיב בְּתַזְנוּתָיִךְ,TBH
Ezek 16:34,וַיְהִי־בָךְ הֵפֶךְ מִן־הַנָּשִׁים בְּתַזְנוּתַיִךְ וְאַחֲרַיִךְ לֹא זוּנָּה וּבְתִתֵּךְ אֶתְנָן וְאֶתְנַן לֹא נִתַּן־לָךְ וַתְּהִי לְהֶפֶךְ,TBH
Ezek 16:35,לָכֵן זוֺנָה שִׁמְעִי דְּבַר־יְהוָה,TBH
Ezek 16:36,כֹּה־אָמַר אֲדֹנָי יְהוִֺה יַעַן הִשָּׁפֵךְ נְחֻשְׁתֵּךְ וַתִּגָּלֶה עֶרְוָתֵךְ בְּתַזְנוּתַיִךְ עַל־מְאַהֲבָיִךְ וְעַל כָּל־גִּלּוּלֵי תוֺעֲבוֺתַיִךְ וְכִדְמֵי בָנַיִךְ אֲשֶׁר נָתַתְּ לָהֶם,TBH
Ezek 16:37,לָכֵן הִנְנִי מְקַבֵּץ אֶת־כָּל־מְאַהֲבַיִךְ אֲשֶׁר עָרַבְתְּ עֲלֵיהֶם וְאֵת כָּל־אֲשֶׁר אָהַבְתְּ עַל כָּל־אֲשֶׁר שָׂנֵאת וְקִבַּצְתִּי אֹתָם עָלַיִךְ מִסָּבִיב וְגִלֵּיתִי עֶרְוָתֵךְ אֲלֵהֶם וְרָאוּ אֶת־כָּל־עֶרְוָתֵךְ,TBH
Ezek 16:38,וּשְׁפַטְתִּיךְ מִשְׁפְּטֵי נֹאֲפוֺת וְשֹׁפְכֹת דָּם וּנְתַתִּיךְ דַּם חֵמָה וְקִנְאָה,TBH
Ezek 16:39,וְנָתַתִּי אוֺתָךְ בְּיָדָם וְהָרְסוּ גַבֵּךְ וְנִתְּצוּ רָמֹתַיִךְ וְהִפְשִׁיטוּ אוֺתָךְ בְּגָדַיִךְ וְלָקְחוּ כְּלֵי תִפְאַרְתֵּךְ וְהִנִּיחוּךְ עֵירֹם וְעֶרְיָה,TBH
Ezek 16:40,וְהֶעֱלוּ עָלַיִךְ קָהָל וְרָגְמוּ אוֺתָךְ בָּאָבֶן וּבִתְּקוּךְ בְּחַרְבוֺתָם,TBH
Ezek 16:41,וְשָׂרְפוּ בָתַּיִךְ בָּאֵשׁ וְעָשׂוּ־בָךְ שְׁפָטִים לְעֵינֵי נָשִׁים רַבּוֺת וְהִשְׁבַּתִּיךְ מִזּוֺנָה וְגַם־אֶתְנַן לֹא תִתְּנִי־עוֺד,TBH
Ezek 16:42,וַהֲנִחֹתִי חֲמָתִי בָּךְ וְסָרָה קִנְאָתִי מִמֵּךְ וְשָׁקַטְתִּי וְלֹא אֶכְעַס עוֺד,TBH
Ezek 16:43,יַעַן אֲשֶׁר לֹא־זָכַרְתְּ אֶת־יְמֵי נְעוּרַיִךְ וַתִּרְגְּזִי־לִי בְּכָל־אֵלֶּה וְגַם־אֲנִי הֵא דַּרְכֵּךְ בְּרֹאשׁ נָתַתִּי נְאֻם אֲדֹנָי יְהוִה וְלֹא עִָית אֶת־הַזִּמָּה עַל כָּל־תּוֺעֲבֹתָיִךְ,TBH
Ezek 16:44,הִנֵּה כָּל־הַמֹּשֵׁל עָלַיִךְ יִמְשֹׁל לֵאמֹר כְּאִמָּה בִּתָּהּ,TBH
Ezek 16:45,בַּת־אִמֵּךְ אַתְּ גֹּעֶלֶת אִישָׁהּ וּבָנֶיהָ וַאֲחוֺת אֲחוֺתֵךְ אַתְּ אֲשֶׁר גָּעֲלוּ אַנְשֵׁיהֶן וּבְנֵיהֶן אִמְּכֶן חִתִּית וַאֲבִיכֶן אֱמֹרִי,TBH
Ezek 16:46,וַאֲחוֺתֵךְ הַגְּדוֺלָה שֹׁמְרוֺן הִיא וּבְנוֺתֶיהָ הַיּוֺשֶׁבֶת עַל־שְׂמֹאולֵךְ וַאֲחוֺתֵךְ הַקְּטַנָּה מִמֵּךְ הַיּוֺשֶׁבֶת מִימִינֵךְ סְדֹם וּבְנוֺתֶיהָ,TBH
Ezek 16:47,וְלֹא בְדַרְכֵיהֶן הָלַכְתְּ וּבְתוֺעֲבוֺתֵיהֶן עִָית כִּמְעַט קָט וַתַּשְׁחִתִי מֵהֵן בְּכָל־דְּרָכָיִךְ,TBH
Ezek 16:48,חַי־אָנִי נְאֻם אֲדֹנָי יְהוִה אִם־עָשְׂתָה סְדֹם אֲחוֺתֵךְ הִיא וּבְנוֺתֶיהָ כַּאֲשֶׁר עָשִׂית אַתְּ וּבְנוֺתָיִךְ,TBH
Ezek 16:49,הִנֵּה־זֶה הָיָה עֲוֹן סְדֹם אֲחוֺתֵךְ גָּאוֺן שִׂבְעַת־לֶחֶם וְשַׁלְוַת הַשְׁקֵט הָיָה לָהּ וְלִבְנוֺתֶיהָ וְיַד־עָנִי וְאֶבְיוֺן לֹא הֶחֱזִיקָה,TBH
Ezek 16:50,וַתִּגְבְּהֶינָה וַתַּעֲשֶׂינָה תוֺעֵבָה לְפָנָי וָאָסִיר אֶתְהֶן כַּאֲשֶׁר רָאִיתִי,TBH
Ezek 16:51,וְשֹׁמְרוֺן כַּחֲצִי חַטֹּאתַיִךְ לֹא חָטָאָה וַתַּרְבִּי אֶת־תּוֺעֲבוֺתַיִךְ מֵהֵנָּה וַתְּצַדְּקִי אֶת־אֲחוֺתַיִךְ בְּכָל־תּוֺעֲבוֺתַיִךְ אֲשֶׁר עִָית,TBH
Ezek 16:52,גַּם־אַתְּ שְׂאִי כְלִמָּתֵךְ אֲשֶׁר פִּלַּלְתְּ לַאֲחוֺתֵךְ בְּחַטֹּאתַיִךְ אֲשֶׁר־הִתְעַבְתְּ מֵהֵן תִּצְדַּקְנָה מִמֵּךְ וְגַם־אַתְּ בּוֺשִׁי וּשְׂאִי כְלִמָּתֵךְ בְּצַדֶּקְתֵּךְ אַחְיוֺתֵךְ,TBH
Ezek 16:53,וְשַׁבְתִּי אֶת־שְׁבִיתְהֶן אֶת־ְבוּת סְדֹם וּבְנוֺתֶיהָ וְאֶת־ְבוּת שֹׁמְרוֺן וּבְנוֺתֶיהָ וְּבוּת שְׁבִיתַיִךְ בְּתוֺכָהְנָה,TBH
Ezek 16:54,לְמַעַן תִּשְׂאִי כְלִמָּתֵךְ וִנִכְלַמְתְּ מִכֹּל אֲשֶׁר עָשִׂית בְּנַחֲמֵךְ אֹתָן,TBH
Ezek 16:55,וַאֲחוֺתַיִךְ סְדֹם וּבְנוֺתֶיהָ תָּשֹׁבְןָ לְקַדְמָתָן וְשֹׁמְרוֺן וּבְנוֺתֶיהָ תָּשֹׁבְןָ לְקַדְמָתָן וְאַתְּ וּבְנוֺתַיִךְ תְּשֻׁבֶינָה לְקַדְמַתְכֶן,TBH
Ezek 16:56,וְלוֺא הָיְתָה סְדֹם אֲחוֺתֵךְ לִשְׁמוּעָה בְּפִיךְ בְּיוֺם גְּאוֺנָיִךְ,TBH
Ezek 16:57,בְּטֶרֶם תִּגָּלֶה רָעָתֵךְ כְּמוֺ עֵת חֶרְפַּת בְּנוֺת־אֲרָם וְכָל־סְבִיבוֺתֶיהָ בְּנוֺת פְּלִשְׁתִּים הַשָּׁאטוֺת אוֺתָךְ מִסָּבִיב,TBH
Ezek 16:58,אֶת־זִמָּתֵךְ וְאֶת־תּוֺעֲבוֺתַיִךְ אַתְּ נְשָׂאתִים נְאֻם יְהוָה,TBH
Ezek 16:59,כִּי כֹה אָמַר אֲדֹנָי יְהוִה וְעִָיתִי אוֺתָךְ כַּאֲשֶׁר עָשִׂית אֲשֶׁר־בָּזִית אָלָה לְהָפֵר בְּרִית,TBH
Ezek 16:60,וְזָכַרְתִּי אֲנִי אֶת־בְּרִיתִי אוֺתָךְ בִּימֵי נְעוּרָיִךְ וַהֲקִמוֺתִי לָךְ בְּרִית עוֺלָם,TBH
Ezek 16:61,וְזָכַרְתְּ אֶת־דְּרָכַיִךְ וְנִכְלַמְתְּ בְּקַחְתֵּךְ אֶת־אֲחוֺתַיִךְ הַגְּדֹלוֺת מִמֵּךְ אֶל־הַקְּטַנּוֺת מִמֵּךְ וְנָתַתִּי אֶתְהֶן לָךְ לְבָנוֺת וְלֹא מִבְּרִיתֵךְ,TBH
Ezek 16:62,וַהֲקִימוֺתִי אֲנִי אֶת־בְּרִיתִי אִתָּךְ וְיָדַעַתְּ כִּי־אֲנִי יְהוָה,TBH
Ezek 16:63,לְמַעַן תִּזְכְּרִי וָבֹשְׁתְּ וְלֹא יִהְיֶה־לָּךְ עוֺד פִּתְחוֺן פֶּה מִפְּנֵי כְּלִמָּתֵךְ בְּכַפְּרִי־לָךְ לְכָל־אֲשֶׁר עָשִׂית נְאֻם אֲדֹנָי יְהוִה,TBH
Ezek 17:1,וַיְהִי דְבַר־יְהוָה אֵלַי לֵאמֹר,TBH
Ezek 17:2,בֶּן־אָדָם חוּד חִידָה וּמְשֹׁל מָשָׁל אֶל־בֵּית יִשְׂרָאֵל,TBH
Ezek 17:3,וְאָמַרְתָּ כֹּה־אָמַר אֲדֹנָי יְהוִה הַנֶּשֶׁר הַגָּדוֺל גְּדוֺל הַכְּנָפַיִם אֶרֶךְ הָאֵבֶר מָלֵא הַנּוֺצָה אֲשֶׁר־לוֺ הָרִקְמָה בָּא אֶל־הַלְּבָנוֺן וַיִּקַּח אֶת־צַמֶּרֶת הָאָרֶז,TBH
Ezek 17:4,אֵת רֹאשׁ יְנִיקוֺתָיו קָטָף וַיְבִיאֵהוּ אֶל־אֶרֶץ כְּנַעַן בְּעִיר רֹכְלִים שָׂמוֺ,TBH
Ezek 17:5,וַיִּקַּח מִזֶּרַע הָאָרֶץ וַיִּתְּנֵהוּ בִּשְׂדֵה־זָרַע קָח עַל־מַיִם רַבִּים צַפְצָפָה שָׂמוֺ,TBH
Ezek 17:6,וַיִּצְמַח וַיְהִי לְגֶפֶן סֹרַחַת שִׁפְלַת קוֺמָה לִפְנוֺת דָּלִיּוֺתָיו אֵלָיו וְשָׁרָשָׁיו תַּחְתָּיו יִהְיוּ וַתְּהִי לְגֶפֶן וַתַּעַשׂ בַּדִּים וַתְּשַׁלַּח פֹּארוֺת,TBH
Ezek 17:7,וַיְהִי נֶשֶׁר־אֶחָד גָּדוֺל גְּדוֺל כְּנָפַיִם וְרַב־נוֺצָה וְהִנֵּה הַגֶּפֶן הַזֹּאת כָּפְנָה שָׁרֳשֶׁיהָ עָלָיו וְדָלִיּוֺתָיו שִׁלְחָה־לּוֺ לְהַשְׁקוֺת אוֺתָהּ מֵעֲרֻגוֺת מַטָּעָהּ,TBH
Ezek 17:8,אֶל־שָׂדֶה טּוֺב אֶל־מַיִם רַבִּים הִיא שְׁתוּלָה לַעֲשׂוֺת עָנָף וְלָשֵׂאת פֶּרִי לִהְיוֺת לְגֶפֶן אַדָּרֶת,TBH
Ezek 17:9,אֱמֹר כֹּה אָמַר אֲדֹנָי יְהוִֺה תִּצְלָח הֲלוֺא אֶת־שָׁרָשֶׁיהָ יְנַתֵּק וְאֶת־פִּרְיָהּ יְקוֺסֵס וְיָבֵשׁ כָּל־טַרְפֵּי צִמְחָהּ תִּיבָשׁ וְלֹא־בִזְרֹעַ גְּדוֺלָה וּבְעַם־רָב לְמַשְׂאוֺת אוֺתָהּ מִשָּׁרָשֶׁיהָ,TBH
Ezek 17:10,וְהִנֵּה שְׁתוּלָה הֲתִצְלָח הֲלוֺא כְגַעַת בָּהּ רוּחַ הַקָּדִים תִּיבַשׁ יָבֹשׁ עַל־עֲרֻגֹת צִמְחָהּ תִּיבָשׁ,TBH
Ezek 17:11,וַיְהִי דְבַר־יְהוָה אֵלַי לֵאמֹר,TBH
Ezek 17:12,אֱמָר־נָא לְבֵית הַמֶּרִי הֲלֹא יְדַעְתֶּם מָה־אֵלֶּה אֱמֹר הִנֵּה־בָא מֶלֶךְ־בָּבֶל יְרוּשָׁלִַם וַיִּקַּח אֶת־מַלְכָּהּ וְאֶת־שָׂרֶיהָ וַיָּבֵא אוֺתָם אֵלָיו בָּבֶלָה,TBH
Ezek 17:13,וַיִּקַּח מִזֶּרַע הַמְּלוּכָה וַיִּכְרֹת אִתּוֺ בְּרִית וַיָּבֵא אֹתוֺ בְּאָלָה וְאֶת־אֵילֵי הָאָרֶץ לָקָח,TBH
Ezek 17:14,לִהְיוֺת מַמְלָכָה שְׁפָלָה לְבִלְתִּי הִתְנַשֵּׂא לִשְׁמֹר אֶת־בְּרִיתוֺ לְעָמְדָהּ,TBH
Ezek 17:15,וַיִּמְרָד־בּוֺ לִשְׁלֹחַ מַלְאָכָיו מִצְרַיִם לָתֶת־לוֺ סוּסִים וְעַם־רָב הֲיִצְלָח הֲיִמָּלֵט הָעֹשֵׂה אֵלֶּה וְהֵפֵר בְּרִית וְנִמְלָט,TBH
Ezek 17:16,חַי־אָנִי נְאֻם אֲדֹנָי יְהוִה אִם־לֹא בִּמְקוֺם הַמֶּלֶךְ הַמַּמְלִיךְ אֹתוֺ אֲשֶׁר בָּזָה אֶת־אָלָתוֺ וַאֲשֶׁר הֵפֵר אֶת־בְּרִיתוֺ אִתּוֺ בְתוֺךְ־בָּבֶל יָמוּת,TBH
Ezek 17:17,וְלֹא בְחַיִל גָּדוֺל וּבְקָהָל רָב יַעֲשֶׂה אוֺתוֺ פַרְעֹה בַּמִּלְחָמָה בִּשְׁפֹּךְ סֹלְלָה וּבִבְנוֺת דָּיֵק לְהַכְרִית נְפָשׁוֺת רַבּוֺת,TBH
Ezek 17:18,וּבָזָה אָלָה לְהָפֵר בְּרִית וְהִנֵּה נָתַן יָדוֺ וְכָל־אֵלֶּה עָשָׂה לֹא יִמָּלֵט,TBH
Ezek 17:19,לָכֵן כֹּה־אָמַר אֲדֹנָי יְהוִה חַי־אָנִי אִם־לֹא אָלָתִי אֲשֶׁר בָּזָה וּבְרִיתִי אֲשֶׁר הֵפִיר וּנְתַתִּיו בְּרֹאשׁוֺ,TBH
Ezek 17:20,וּפָרַשְׂתִּי עָלָיו רִשְׁתִּי וְנִתְפַּשׂ בִּמְצוּדָתִי וַהֲבִיאוֺתִיהוּ בָבֶלָה וְנִשְׁפַּטְתִּי אִתּוֺ שָׁם מַעֲלוֺ אֲשֶׁר מָעַל־בִּי,TBH
Ezek 17:21,וְאֵת כָּל־מִבְרָחָיו בְּכָל־אֲגַפָּיו בַּחֶרֶב יִפֹּלוּ וְהַנִּשְׁאָרִים לְכָל־רוּחַ יִפָּרֵשׂוּ וִידַעְתֶּם כִּי אֲנִי יְהוָה דִּבַּרְתִּי,TBH
Ezek 17:22,כֹּה אָמַר אֲדֹנָי יְהוִה וְלָקַחְתִּי אָנִי מִצַּמֶּרֶת הָאֶרֶז הָרָמָה וְנָתָתִּי מֵרֹאשׁ יֹנְקוֺתָיו רַךְ אֶקְטֹף וְשָׁתַלְתִּי אָנִי עַל הַר־גָּבֹהַ וְתָלוּל,TBH
Ezek 17:23,בְּהַר מְרוֺם יִשְׂרָאֵל אֶשְׁתֳּלֶנּוּ וְנָשָׂא עָנָף וְעָשָׂה פֶרִי וְהָיָה לְאֶרֶז אַדִּיר וְשָׁכְנוּ תַחְתָּיו כֹּל צִפּוֺר כָּל־כָּנָף בְּצֵל דָּלִיּוֺתָיו תִּשְׁכֹּנָּה,TBH
Ezek 17:24,וְיָדְעוּ כָּל־עֲצֵי הַשָּׂדֶה כִּי אֲנִי יְהוָה הִשְׁפַּלְתִּי עֵץ גָּבֹהַ הִגְבַּהְתִּי עֵץ שָׁפָל הוֺבַשְׁתִּי עֵץ לָח וְהִפְרַחְתִּי עֵץ יָבֵשׁ אֲנִי יְהוָה דִּבַּרְתִּי וְעָשִׂיתִי,TBH
Ezek 18:1,וַיְהִי דְבַר־יְהוָה אֵלַי לֵאמֹר,TBH
Ezek 18:2,מַה־לָּכֶם אַתֶּם מֹשְׁלִים אֶת־הַמָּשָׁל הַזֶּה עַל־אַדְמַת יִשְׂרָאֵל לֵאמֹר אָבוֺת יֹאכְלוּ בֹסֶר וְשִׁנֵּי הַבָּנִים תִּקְהֶינָה,TBH
Ezek 18:3,חַי־אָנִי נְאֻם אֲדֹנָי יְהוִה אִם־יִהְיֶה לָכֶם עוֺד מְשֹׁל הַמָּשָׁל הַזֶּה בְּיִשְׂרָאֵל,TBH
Ezek 18:4,הֵן כָּל־הַנְּפָשׁוֺת לִי הֵנָּה כְּנֶפֶשׁ הָאָב וּכְנֶפֶשׁ הַבֵּן לִי־הֵנָּה הַנֶּפֶשׁ הַחֹטֵאת הִיא תָמוּת,TBH
Ezek 18:5,וְאִישׁ כִּי־יִהְיֶה צַדִּיק וְעָשָׂה מִשְׁפָּט וּצְדָקָה,TBH
Ezek 18:6,אֶל־הֶהָרִים לֹא אָכָל וְעֵינָיו לֹא נָשָׂא אֶל־גִּלּוּלֵי בֵּית יִשְׂרָאֵל וְאֶת־אֵשֶׁת רֵעֵהוּ לֹא טִמֵּא וְאֶל־אִשָּׁה נִדָּה לֹא יִקְרָב,TBH
Ezek 18:7,וְאִישׁ לֹא יוֺנֶה חֲבֹלָתוֺ חוֺב יָשִׁיב גְּזֵלָה לֹא יִגְזֹל לַחְמוֺ לְרָעֵב יִתֵּן וְעֵירֹם יְכַסֶּה־בָּגֶד,TBH
Ezek 18:8,בַּנֶּשֶׁךְ לֹא־יִתֵּן וְתַרְבִּית לֹא יִקָּח מֵעָוֶל יָשִׁיב יָדוֺ מִשְׁפַּט אֱמֶת יַעֲשֶׂה בֵּין אִישׁ לְאִישׁ,TBH
Ezek 18:9,בְּחֻקּוֺתַי יְהַלֵּךְ וּמִשְׁפָּטַי שָׁמַר לַעֲשׂוֺת אֱמֶת צַדִּיק הוּא חָיֹה יִחְיֶה נְאֻם אֲדֹנָי יְהוִה,TBH
Ezek 18:10,וְהוֺלִיד בֵּן־פָּרִיץ שֹׁפֵךְ דָּם וְעָשָׂה אָח מֵאַחַד מֵאֵלֶּה,TBH
Ezek 18:11,וְהוּא אֶת־כָּל־אֵלֶּה לֹא עָשָׂה כִּי גַם אֶל־הֶהָרִים אָכַל וְאֶת־אֵשֶׁת רֵעֵהוּ טִמֵּא,TBH
Ezek 18:12,עָנִי וְאֶבְיוֺן הוֺנָה גְּזֵלוֺת גָּזָל חֲבֹל לֹא יָשִׁיב וְאֶל־הַגִּלּוּלִים נָשָׂא עֵינָיו תּוֺעֵבָה עָשָׂה,TBH
Ezek 18:13,בַּנֶּשֶׁךְ נָתַן וְתַרְבִּית לָקַח וָחָי לֹא יִחְיֶה אֵת כָּל־הַתּוֺעֵבוֺת הָאֵלֶּה עָשָׂה מוֺת יוּמָת דָּמָיו בּוֺ יִהְיֶה,TBH
Ezek 18:14,וְהִנֵּה הוֺלִיד בֵּן וַיַּרְא אֶת־כָּל־חַטֹּאת אָבִיו אֲשֶׁר עָשָׂה וַיִּרְאֶה וְלֹא יַעֲשֶׂה כָּהֵן,TBH
Ezek 18:15,עַל־הֶהָרִים לֹא אָכָל וְעֵינָיו לֹא נָשָׂא אֶל־גִּלּוּלֵי בֵּית יִשְׂרָאֵל אֶת־אֵשֶׁת רֵעֵהוּ לֹא טִמֵּא,TBH
Ezek 18:16,וְאִישׁ לֹא הוֺנָה חֲבֹל לֹא חָבָל וּגְזֵלָה לֹא גָזָל לַחְמוֺ לְרָעֵב נָתָן וְעֵרוֺם כִּסָּה־בָגֶד,TBH
Ezek 18:17,מֵעָנִי הֵשִׁיב יָדוֺ נֶשֶׁךְ וְתַרְבִּית לֹא לָקָח מִשְׁפָּטַי עָשָׂה בְּחֻקּוֺתַי הָלָךְ הוּא לֹא יָמוּת בַּעֲוֹן אָבִיו חָיֹה יִחְיֶה,TBH
Ezek 18:18,אָבִיו כִּי־עָשַׁק עֹשֶׁק גָּזַל גֵּזֶל אָח וַאֲשֶׁר לֹא־טוֺב עָשָׂה בְּתוֺךְ עַמָּיו וְהִנֵּה־מֵת בַּעֲוֹנוֺ,TBH
Ezek 18:19,וַאֲמַרְתֶּם מַדֻּעַ לֹא־נָשָׂא הַבֵּן בַּעֲוֹן הָאָב וְהַבֵּן מִשְׁפָּט וּצְדָקָה עָשָׂה אֵת כָּל־חֻקּוֺתַי שָׁמַר וַיַּעֲשֶׂה אֹתָם חָיֹה יִחְיֶה,TBH
Ezek 18:20,הַנֶּפֶשׁ הַחֹטֵאת הִיא תָמוּת בֵּן לֹא־יִשָּׂא בַּעֲוֹן הָאָב וְאָב לֹא יִשָּׂא בַּעֲוֹן הַבֵּן צִדְקַת הַצַּדִּיק עָלָיו תִּהְיֶה וְרִשְׁעַת הָרָָע עָלָיו תִּהְיֶה,TBH
Ezek 18:21,וְהָרָשָׁע כִּי יָשׁוּב מִכָּל־חַטֹּאתָיו אֲשֶׁר עָשָׂה וְשָׁמַר אֶת־כָּל־חֻקוֺתַי וְעָשָׂה מִשְׁפָּט וּצְדָקָה חָיֹה יִחְיֶה לֹא יָמוּת,TBH
Ezek 18:22,כָּל־פְּשָׁעָיו אֲשֶׁר עָשָׂה לֹא יִזָּכְרוּ לוֺ בְּצִדְקָתוֺ אֲשֶׁר־עָשָׂה יִחְיֶה,TBH
Ezek 18:23,הֶחָפֹץ אֶחְפֹּץ מוֺת רָשָׁע נְאֻם אֲדֹנָי יְהוִה הֲלוֺא בְּשׁוּבוֺ מִדְּרָכָיו וְחָיָה,TBH
Ezek 18:24,וּבְשׁוּב צַדִּיק מִצִּדְקָתוֺ וְעָשָׂה עָוֶל כְּכֹל הַתּוֺעֵבוֺת אֲשֶׁר־עָשָׂה הָרָשָׁע יַעֲשֶׂה וָחָי כָּל־צִדְקֹתָיו אֲשֶׁר־עָשָׂה לֹא תִזָּכַרְנָה בְּמַעֲלוֺ אֲשֶׁר־מָעַל וּבְחַטָּאתוֺ אֲשֶׁר־חָטָא בָּם יָמוּת,TBH
Ezek 18:25,וַאֲמַרְתֶּם לֹא יִתָּכֵן דֶּרֶךְ אֲדֹנָי שִׁמְעוּ־נָא בֵּית יִשְׂרָאֵל הֲדַרְכִּי לֹא יִתָּכֵן הֲלֹא דַרְכֵיכֶם לֹא יִתָּכֵנוּ,TBH
Ezek 18:26,בְּשׁוּב־צַדִּיק מִצִּדְקָתוֺ וְעָשָׂה עָוֶל וּמֵת עֲלֵיהֶם בְּעַוְלוֺ אֲשֶׁר־עָשָׂה יָמוּת,TBH
Ezek 18:27,וּבְשׁוּב רָשָׁע מֵרִשְׁעָתוֺ אֲשֶׁר עָשָׂה וַיַּעַשׂ מִשְׁפָּט וּצְדָקָה הוּא אֶת־נַפְשׁוֺ יְחַיֶּה,TBH
Ezek 18:28,וַיִּרְאֶה וַיָָּב מִכָּל־פְּשָׁעָיו אֲשֶׁר עָשָׂה חָיוֺ יִחְיֶה לֹא יָמוּת,TBH
Ezek 18:29,וְאָמְרוּ בֵּית יִשְׂרָאֵל לֹא יִתָּכֵן דֶּרֶךְ אֲדֹנָי הַדְּרָכַי לֹא יִתָּכְנּוּ בֵּית יִשְׂרָאֵל הֲלֹא דַרְכֵיכֶם לֹא יִתָּכֵן,TBH
Ezek 18:30,לָכֵן אִישׁ כִּדְרָכָיו אֶשְׁפֹּט אֶתְכֶם בֵּית יִשְׂרָאֵל נְאֻם אֲדֹנָי יְהוִה שׁוּבוּ וְהָשִׁיבוּ מִכָּל־פִּשְׁעֵיכֶם וְלֹא־יִהְיֶה לָכֶם לְמִכְשׁוֺל עָוֹן,TBH
Ezek 18:31,הַשְׁלִיכוּ מֵעֲלֵיכֶם אֶת־כָּל־פִּשְׁעֵיכֶם אֲשֶׁר פְּשַׁעְתֶּם בָּם וַעֲשׂוּ לָכֶם לֵב חָדָשׁ וְרוּחַ חֲדָשָׁה וְלָמָּה תָמֻתוּ בֵּית יִשְׂרָאֵל,TBH
Ezek 18:32,כִּי לֹא אֶחְפֹּץ בְּמוֺת הַמֵּת נְאֻם אֲדֹנָי יְהוִה וְהָשִׁיבוּ וִחְיוּ,TBH
Ezek 19:1,וְאַתָּה שָׂא קִינָה אֶל־נְשִׂיאֵי יִשְׂרָאֵל,TBH
Ezek 19:2,וְאָמַרְתָּ מָה אִמְּךָ לְבִיָּא בֵּין אֲרָיוֺת רָבָצָה בְּתוֺךְ כְּפִרִים רִבְּתָה גוּרֶיהָ,TBH
Ezek 19:3,וַתַּעַל אֶחָד מִגֻּרֶיהָ כְּפִיר הָיָה וַיִּלְמַד לִטְרָף־טֶרֶף אָדָם אָכָל,TBH
Ezek 19:4,וַיִּשְׁמְעוּ אֵלָיו גּוֺיִם בְּשַׁחְתָּם נִתְפָּשׂ וַיְבִאֻהוּ בַחַחִים אֶל־אֶרֶץ מִצְרָיִם,TBH
Ezek 19:5,וַתֵּרֶא כִּי נוֺחֲלָה אָבְדָה תִּקְוָתָהּ וַתִּקַּח אֶחָד מִגֻּרֶיהָ כְּפִיר שָׂמָתְהוּ,TBH
Ezek 19:6,וַיִּתְהַלֵּךְ בְּתוֺךְ־אֲרָיוֺת כְּפִיר הָיָה וַיִּלְמַד לִטְרָף־טֶרֶף אָדָם אָכָל,TBH
Ezek 19:7,וַיֵּדַע אַלְמְנוֺתָיו וְעָרֵיהֶם הֶחֱרִיב וַתֵּשַׁם אֶרֶץ וּמְלֹאָהּ מִקּוֺל שַׁאֲגָתוֺ,TBH
Ezek 19:8,וַיִּתְּנוּ עָלָיו גּוֺיִם סָבִיב מִמְּדִינוֺת וַיִּפְרְשׂוּ עָלָיו רִשְׁתָּם בְּשַׁחְתָּם נִתְפָּשׂ,TBH
Ezek 19:9,וַיִּתְּנֻהוּ בַסּוּגַר בַּחַחִים וַיְבִאֻהוּ אֶל־מֶלֶךְ בָּבֶל יְבִאֻהוּ בַּמְּצֹדוֺת לְמַעַן לֹא־יִשָּׁמַע קוֺלוֺ עוֺד אֶל־הָרֵי יִשְׂרָאֵל,TBH
Ezek 19:10,אִמְּךָ כַגֶּפֶן בְּדָמְךָ עַל־מַיִם שְׁתוּלָה פֹּרִיָּה וַעֲנֵפָה הָיְתָה מִמַּיִם רַבִּים,TBH
Ezek 19:11,וַיִּהְיוּ־לָהּ מַטּוֺת עֹז אֶל־שִׁבְטֵי מֹשְׁלִים וַתִּגְבַּהּ קוֺמָתוֺ עַל־בֵּין עֲבֹתִים וַיֵּרָא בְגָבְהוֺ בְּרֹב דָּלִיֹּתָיו,TBH
Ezek 19:12,וַתֻּתַּשׁ בְּחֵמָה לָאָרֶץ הֻשְׁלָכָה וְרוּחַ הַקָּדִים הוֺבִישׁ פִּרְיָהּ הִתְפָּרְקוּ וְיָבֵשׁוּ מַטֵּה עֻזָּהּ אֵשׁ אֲכָלָתְהוּ,TBH
Ezek 19:13,וְעַתָּה שְׁתוּלָה בַמִּדְבָּר בְּאֶרֶץ צִיָּה וְצָמָא,TBH
Ezek 19:14,וַתֵּצֵא אֵשׁ מִמַּטֵּה בַדֶּיהָ פִּרְיָהּ אָכָלָה וְלֹא־הָיָה בָהּ מַטֵּה־עֹז שֵׁבֶט לִמְשׁוֺל קִינָה הִיא וַתְּהִי לְקִינָה,TBH
Ezek 20:1,וַיְהִי בַּשָּׁנָה הַשְּׁבִיעִית בַּחֲמִשִׁי בֶּעָשׂוֺר לַחֹדֶשׁ בָּאוּ אֲנָשִׁים מִזִּקְנֵי יִשְׂרָאֵל לִדְרֹשׁ אֶת־יְהוָה וַיֵּשְׁבוּ לְפָנָי,TBH
Ezek 20:2,וַיְהִי דְבַר־יְהוָה אֵלַי לֵאמֹר,TBH
Ezek 20:3,בֶּן־אָדָם דַּבֵּר אֶת־זִקְנֵי יִשְׂרָאֵל וְאָמַרְתָּ אֲלֵהֶם כֹּה אָמַר אֲדֹנָי יְהוִה הֲלִדְרֹשׁ אֹתִי אַתֶּם בָּאִים חַי־אָנִי אִם־אִדָּרֵשׁ לָכֶם נְאֻם אֲדֹנָי יְהוִה,TBH
Ezek 20:4,הֲתִשְׁפֹּט אֹתָם הֲתִשְׁפּוֺט בֶּן־אָדָם אֶת־תּוֺעֲבֹת אֲבוֺתָם הוֺדִיעֵם,TBH
Ezek 20:5,וְאָמַרְתָּ אֲלֵיהֶם כֹּה־אָמַר אֲדֹנָי יְהוִה בְּיוֺם בָּחֳרִי בְיִשְׂרָאֵל וָאֶשָּׂא יָדִי לְזֶרַע בֵּית יַעֲקֹב וָאִוָּדַע לָהֶם בְּאֶרֶץ מִצְרָיִם וָאֶשָּׂא יָדִי לָהֶם לֵאמֹר אֲנִי יְהוָה אֱלֹהֵיכֶם,TBH
Ezek 20:6,בַּיּוֺם הַהוּא נָשָׂאתִי יָדִי לָהֶם לְהוֺצִיאָם מֵאֶרֶץ מִצְרָיִם אֶל־אֶרֶץ אֲשֶׁר־תַּרְתִּי לָהֶם זָבַת חָלָב וּדְבַשׁ צְבִי הִיא לְכָל־הָאֲרָצוֺת,TBH
Ezek 20:7,וָאֹמַר אֲלֵהֶם אִישׁ שִׁקּוּצֵי עֵינָיו הַשְׁלִיכוּ וּבְגִלּוּלֵי מִצְרַיִם אַל־תִּטַּמָּאוּ אֲנִי יְהוָה אֱלֹהֵיכֶם,TBH
Ezek 20:8,וַיַּמְרוּ־בִי וְלֹא אָבוּ לִּשְׁמֹעַ אֵלַי אִישׁ אֶת־שִׁקּוּצֵי עֵינֵיהֶם לֹא הִשְׁלִיכוּ וְאֶת־גִּלּוּלֵי מִצְרַיִם לֹא עָזָבוּ וָאֹמַר לִשְׁפֹּךְ חֲמָתִי עֲלֵיהֶם לְכַלּוֺת אַפִּי בָּהֶם בְּתוֺךְ אֶרֶץ מִצְרָיִם,TBH
Ezek 20:9,וָאַעַשׂ לְמַעַן שְׁמִי לְבִלְתִּי הֵחֵל לְעֵינֵי הַגּוֺיִם אֲשֶׁר־הֵמָּה בְתוֺכָם אֲשֶׁר נוֺדַעְתִּי אֲלֵיהֶם לְעֵינֵיהֶם לְהוֺצִיאָם מֵאֶרֶץ מִצְרָיִם,TBH
Ezek 20:10,וָאוֺצִיאֵם מֵאֶרֶץ מִצְרָיִם וָאֲבִאֵם אֶל־הַמִּדְבָּר,TBH
Ezek 20:11,וָאֶתֵּן לָהֶם אֶת־חֻקּוֺתַי וְאֶת־מִשְׁפָּטַי הוֺדַעְתִּי אוֺתָם אֲשֶׁר יַעֲשֶׂה אוֺתָם הָאָדָם וָחַי בָּהֶם,TBH
Ezek 20:12,וְגַם אֶת־שַׁבְּתוֺתַי נָתַתִּי לָהֶם לִהְיוֺת לְאוֺת בֵּינִי וּבֵינֵיהֶם לָדַעַת כִּי אֲנִי יְהוָה מְקַדְּשָׁם,TBH
Ezek 20:13,וַיַּמְרוּ־בִי בֵית־יִשְׂרָאֵל בַּמִּדְבָּר בְּחֻקּוֺתַי לֹא־הָלָכוּ וְאֶת־מִשְׁפָּטַי מָאָסוּ אֲשֶׁר יַעֲשֶׂה אֹתָם הָאָדָם וָחַי בָּהֶם וְאֶת־שַׁבְּתֹתַי חִלְּלוּ מְאֹד וָאֹמַר לִשְׁפֹּךְ חֲמָתִי עֲלֵיהֶם בַּמִּדְבָּר לְכַלּוֺתָם,TBH
Ezek 20:14,וָאֶעֱשֶׂה לְמַעַן שְׁמִי לְבִלְתִּי הֵחֵל לְעֵינֵי הַגּוֺיִם אֲשֶׁר הוֺצֵאתִים לְעֵינֵיהֶם,TBH
Ezek 20:15,וְגַם־אֲנִי נָשָׂאתִי יָדִי לָהֶם בַּמִּדְבָּר לְבִלְתִּי הָבִיא אוֺתָם אֶל־הָאָרֶץ אֲשֶׁר־נָתַתִּי זָבַת חָלָב וּדְבַשׁ צְבִי הִיא לְכָל־הָאֲרָצוֺת,TBH
Ezek 20:16,יַעַן בְּמִשְׁפָּטַי מָאָסוּ וְאֶת־חֻקּוֺתַי לֹא־הָלְכוּ בָהֶם וְאֶת־שַׁבְּתוֺתַי חִלֵּלוּ כִּי אַחֲרֵי גִלּוּלֵיהֶם לִבָּם הֹלֵךְ,TBH
Ezek 20:17,וַתָּחָס עֵינִי עֲלֵיהֶם מִשַּׁחֲתָם וְלֹא־עָשִׂיתִי אוֺתָם כָּלָה בַּמִּדְבָּר,TBH
Ezek 20:18,וָאֹמַר אֶל־בְּנֵיהֶם בַּמִּדְבָּר בְּחוּקֵּי אֲבוֺתֵיכֶם אַל־תֵּלֵכוּ וְאֶת־מִשְׁפְּטֵיהֶם אַל־תִּשְׁמֹרוּ וּבְגִלּוּלֵיהֶם אַל־תִּטַּמָּאוּ,TBH
Ezek 20:19,אֲנִי יְהוָה אֱלֹהֵיכֶם בְּחֻקּוֺתַי לֵכוּ וְאֶת־מִשְׁפָּטַי שִׁמְרוּ וַעֲשׂוּ אוֺתָם,TBH
Ezek 20:20,וְאֶת־שַׁבְּתוֺתַי קַדֵּשׁוּ וְהָיוּ לְאוֺת בֵּינִי וּבֵינֵיכֶם לָדַעַת כִּי אֲנִי יְהוָה אֱלֹהֵיכֶם,TBH
Ezek 20:21,וַיַּמְרוּ־בִי הַבָּנִים בְּחֻקּוֺתַי לֹא־הָלָכוּ וְאֶת־מִשְׁפָּטַי לֹא־שָׁמְרוּ לַעֲשׂוֺת אוֺתָם אֲשֶׁר יַעֲשֶׂה אוֺתָם הָאָדָם וָחַי בָּהֶם אֶת־שַׁבְּתוֺתַי חִלֵּלוּ וָאֹמַר לִשְׁפֹּךְ חֲמָתִי עֲלֵיהֶם לְכַלּוֺת אַפִּי בָּם בַּמִּדְבָּר,TBH
Ezek 20:22,וַהֲשִׁבֹתִי אֶת־יָדִי וָאַעַשׂ לְמַעַן שְׁמִי לְבִלְתִּי הֵחֵל לְעֵינֵי הַגּוֺיִם אֲשֶׁר־הוֺצֵאתִי אוֺתָם לְעֵינֵיהֶם,TBH
Ezek 20:23,גַּם־אֲנִי נָשָׂאתִי אֶת־יָדִי לָהֶם בַּמִּדְבָּר לְהָפִיץ אֹתָם בַּגּוֺיִם וּלְזָרוֺת אוֺתָם בָּאֲרָצוֺת,TBH
Ezek 20:24,יַעַן מִשְׁפָּטַי לֹא־עָשׂוּ וְחֻקּוֺתַי מָאָסוּ וְאֶת־שַׁבְּתוֺתַי חִלֵּלוּ וְאַחֲרֵי גִּלּוּלֵי אֲבוֺתָם הָיוּ עֵינֵיהֶם,TBH
Ezek 20:25,וְגַם־אֲנִי נָתַתִּי לָהֶם חֻקִּים לֹא טוֺבִים וּמִשְׁפָּטִים לֹא יִחְיוּ בָּהֶם,TBH
Ezek 20:26,וָאֲטַמֵּא אוֺתָם בְּמַתְּנוֺתָם בְּהַעֲבִיר כָּל־פֶּטֶר רָחַם לְמַעַן אֲשִׁמֵּם לְמַעַן אֲשֶׁר יֵדְעוּ אֲשֶׁר אֲנִי יְהוָה,TBH
Ezek 20:27,לָכֵן דַּבֵּר אֶל־בֵּית יִשְׂרָאֵל בֶּן־אָדָם וְאָמַרְתָּ אֲלֵיהֶם כֹּה אָמַר אֲדֹנָי יְהוִה עוֺד זֹאת גִּדְּפוּ אוֺתִי אֲבוֺתֵיכֶם בְּמַעֲלָם בִּי מָעַל,TBH
Ezek 20:28,וָאֲבִיאֵם אֶל־הָאָרֶץ אֲשֶׁר נָשָׂאתִי אֶת־יָדִי לָתֵת אוֺתָהּ לָהֶם וַיִּרְאוּ כָל־גִּבְעָה רָמָה וְכָל־עֵץ עָבֹת וַיִּזְבְּחוּ־שָׁם אֶת־זִבְחֵיהֶם וַיִּתְּנוּ־שָׁם כַּעַס קָרְבָּנָם וַיָּשִׂימוּ שָׁם רֵיחַ נִיחוֺחֵיהֶם וַיַּסִּיכוּ שָׁם אֶת־נִסְכֵּיהֶם,TBH
Ezek 20:29,וָאֹמַר אֲלֵהֶם מָה הַבָּמָה אֲשֶׁר־אַתֶּם הַבָּאִים שָׁם וַיִּקָּרֵא שְׁמָהּ בָּמָה עַד הַיּוֺם הַזֶּה,TBH
Ezek 20:30,לָכֵן אֱמֹר אֶל־בֵּית יִשְׂרָאֵל כֹּה אָמַר אֲדֹנָי יְהוִה הַבְּדֶרֶךְ אֲבוֺתֵיכֶם אַתֶּם נִטְמְאִים וְאַחֲרֵי שִׁקּוּצֵיהֶם אַתֶּם זֹנִים,TBH
Ezek 20:31,וּבִשְׂאֵת מַתְּנֹתֵיכֶם בְּהַעֲבִיר בְּנֵיכֶם בָּאֵשׁ אַתֶּם נִטְמְאִים לְכָל־גִּלּוּלֵיכֶם עַד־הַיּוֺם וַאֲנִי אִדָּרֵשׁ לָכֶם בֵּית יִשְׂרָאֵל חַי־אָנִי נְאֻם אֲדֹנָי יְהוִה אִם־אִדָּרֵשׁ לָכֶם,TBH
Ezek 20:32,וְהָעֹלָה עַל־רוּחֲכֶם הָיוֺ לֹא תִהְיֶה אֲשֶׁר אַתֶּם אֹמְרִים נִהְיֶה כַגּוֺיִם כְּמִשְׁפְּחוֺת הָאֲרָצוֺת לְשָׁרֵת עֵץ וָאָבֶן,TBH
Ezek 20:33,חַי־אָנִי נְאֻם אֲדֹנָי יְהוִה אִם־לֹא בְּיָד חֲזָקָה וּבִזְרוֺעַ נְטוּיָה וּבְחֵמָה שְׁפוּכָה אֶמְלוֺךְ עֲלֵיכֶם,TBH
Ezek 20:34,וְהוֺצֵאתִי אֶתְכֶם מִן־הָעַמִּים וְקִבַּצְתִּי אֶתְכֶם מִן־הָאֲרָצוֺת אֲשֶׁר נְפוֺצֹתֶם בָּם בְּיָד חֲזָקָה וּבִזְרוֺעַ נְטוּיָה וּבְחֵמָה שְׁפוּכָה,TBH
Ezek 20:35,וְהֵבֵאתִי אֶתְכֶם אֶל־מִדְבַּר הָעַמִּים וְנִשְׁפַּטְתִּי אִתְּכֶם שָׁם פָּנִים אֶל־פָּנִים,TBH
Ezek 20:36,כַּאֲשֶׁר נִשְׁפַּטְתִּי אֶת־אֲבוֺתֵיכֶם בְּמִדְבַּר אֶרֶץ מִצְרָיִם כֵּן אִשָּׁפֵט אִתְּכֶם נְאֻם אֲדֹנָי יְהוִה,TBH
Ezek 20:37,וְהַעֲבַרְתִּי אֶתְכֶם תַּחַת הַשָּׁבֶט וְהֵבֵאתִי אֶתְכֶם בְּמָסֹרֶת הַבְּרִית,TBH
Ezek 20:38,וּבָרוֺתִי מִכֶּם הַמֹּרְדִים וְהַפּוֺשְׁעִים בִּי מֵאֶרֶץ מְגוּרֵיהֶם אוֺצִיא אוֺתָם וְאֶל־אַדְמַת יִשְׂרָאֵל לֹא יָבוֺא וִידַעְתֶּם כִּי־אֲנִי יְהוָה,TBH
Ezek 20:39,וְאַתֶּם בֵּית־יִשְׂרָאֵל כֹּה־אָמַר אֲדֹנָי יְהוִֺה אִישׁ גִּלּוּלָיו לְכוּ עֲבֹדוּ וְאַחַר אִם־אֵינְכֶם שֹׁמְעִים אֵלָי וְאֶת־שֵׁם קָדְשִׁי לֹא תְחַלְּלוּ־עוֺד בְּמַתְּנוֺתֵיכֶם וּבְגִלּוּלֵיכֶם,TBH
Ezek 20:40,כִּי בְהַר־קָדְשִׁי בְּהַר מְרוֺם יִשְׂרָאֵל נְאֻם אֲדֹנָי יְהוִה שָׁם יַעַבְדֻנִי כָּל־בֵּית יִשְׂרָאֵל כֻּלֹּה בָּאָרֶץ שָׁם אֶרְצֵם וְשָׁם אֶדְרוֺשׁ אֶת־תְּרוּמֹתֵיכֶם וְאֶת־רֵאשִׁית מַשְׂאוֺתֵיכֶם בְּכָל־קָדְשֵׁיכֶם,TBH
Ezek 20:41,בְּרֵיחַ נִיחֹחַ אֶרְצֶה אֶתְכֶם בְּהוֺצִיאִי אֶתְכֶם מִן־הָעַמִּים וְקִבַּצְתִּי אֶתְכֶם מִן־הָאֲרָצוֺת אֲשֶׁר נְפֹצֹתֶם בָּם וְנִקְדַּשְׁתִּי בָכֶם לְעֵינֵי הַגּוֺיִם,TBH
Ezek 20:42,וִידַעְתֶּם כִּי־אֲנִי יְהוָה בַּהֲבִיאִי אֶתְכֶם אֶל־אַדְמַת יִשְׂרָאֵל אֶל־הָאָרֶץ אֲשֶׁר נָשָׂאתִי אֶת־יָדִי לָתֵת אוֺתָהּ לַאֲבוֺתֵיכֶם,TBH
Ezek 20:43,וּזְכַרְתֶּם־שָׁם אֶת־דַּרְכֵיכֶם וְאֵת כָּל־עֲלִילוֺתֵיכֶם אֲשֶׁר נִטְמֵאתֶם בָּם וּנְקֹטֹתֶם בִּפְנֵיכֶם בְּכָל־רָעוֺתֵיכֶם אֲשֶׁר עֲשִׂיתֶם,TBH
Ezek 20:44,וִידַעְתֶּם כִּי־אֲנִי יְהוָה בַּעֲשׂוֺתִי אִתְּכֶם לְמַעַן שְׁמִי לֹא כְדַרְכֵיכֶם הָרָעִים וְכַעֲלִילוֺתֵיכֶם הַנִּשְׁחָתוֺת בֵּית יִשְׂרָאֵל נְאֻם אֲדֹנָי יְהוִה,TBH
Ezek 21:1,וַיְהִי דְבַר־יְהוָה אֵלַי לֵאמֹר,TBH
Ezek 21:2,בֶּן־אָדָם שִׂים פָּנֶיךָ דֶּרֶךְ תֵּימָנָה וְהַטֵּף אֶל־דָּרוֺם וְהִנָּבֵא אֶל־יַעַר הַשָּׂדֶה נֶגֶב,TBH
Ezek 21:3,וְאָמַרְתָּ לְיַעַר הַנֶּגֶב שְׁמַע דְּבַר־יְהוָה כֹּה־אָמַר אֲדֹנָי יְהוִה הִנְנִי מַצִּית־בְּךָ אֵשׁ וְאָכְלָה בְךָ כָל־עֵץ־לַח וְכָל־עֵץ יָבֵשׁ לֹא־תִכְבֶּה לַהֶבֶת שַׁלְהֶבֶת וְנִצְרְבוּ־בָהּ כָּל־פָּנִים מִנֶּגֶב צָפוֺנָה,TBH
Ezek 21:4,וְרָאוּ כָּל־בָּשָׂר כִּי אֲנִי יְהוָה בִּעַרְתִּיהָ לֹא תִּכְבֶּה,TBH
Ezek 21:5,וָאֹמַר אֲהָהּ אֲדֹנָי יְהוִה הֵמָּה אֹמְרִים לִי הֲלֹא מְמַשֵּׁל מְשָׁלִים הוּא,TBH
Ezek 21:6,וַיְהִי דְבַר־יְהוָה אֵלַי לֵאמֹר,TBH
Ezek 21:7,בֶּן־אָדָם שִׂים פָּנֶיךָ אֶל־יְרוּשָׁלִַם וְהַטֵּף אֶל־מִקְדָּשִׁים וְהִנָּבֵא אֶל־אַדְמַת יִשְׂרָאֵל,TBH
Ezek 21:8,וְאָמַרְתָּ לְאַדְמַת יִשְׂרָאֵל כֹּה אָמַר יְהוָה הִנְנִי אֵלַיִךְ וְהוֺצֵאתִי חַרְבִּי מִתַּעְרָהּ וְהִכְרַתִּי מִמֵּךְ צַדִּיק וְרָשָׁע,TBH
Ezek 21:9,יַעַן אֲשֶׁר־הִכְרַתִּי מִמֵּךְ צַדִּיק וְרָשָׁע לָכֵן תֵּצֵא חַרְבִּי מִתַּעְרָהּ אֶל־כָּל־בָּשָׂר מִנֶּגֶב צָפוֺן,TBH
Ezek 21:10,וְיָדְעוּ כָּל־בָּשָׂר כִּי אֲנִי יְהוָה הוֺצֵאתִי חַרְבִּי מִתַּעְרָהּ לֹא תָשׁוּב עוֺד,TBH
Ezek 21:11,וְאַתָּה בֶן־אָדָם הֵאָנַח בְּשִׁבְרוֺן מָתְנַיִם וּבִמְרִירוּת תֵּאָנַח לְעֵינֵיהֶם,TBH
Ezek 21:12,וְהָיָה כִּי־יֹאמְרוּ אֵלֶיךָ עַל־מָה אַתָּה נֶאֱנָח וְאָמַרְתָּ אֶל־שְׁמוּעָה כִי־בָאָה וְנָמֵס כָּל־לֵב וְרָפוּ כָל־יָדַיִם וְכִהֲתָה כָל־רוּחַ וְכָל־בִּרְכַּיִם תֵּלַכְנָה מַּיִם הִנֵּה בָאָה וְנִהְיָתָה נְאֻם אֲדֹנָי יְהוִה,TBH
Ezek 21:13,וַיְהִי דְבַר־יְהוָה אֵלַי לֵאמֹר,TBH
Ezek 21:14,בֶּן־אָדָם הִנָּבֵא וְאָמַרְתָּ כֹּה אָמַר אֲדֹנָי אֱמֹר חֶרֶב חֶרֶב הוּחַדָּה וְגַם־מְרוּטָה,TBH
Ezek 21:15,לְמַעַן טְבֹחַ טֶבַח הוּחַדָּה לְמַעַן־הֱיֵה־לָהּ בָּרָק מֹרָטָּה אוֺ נָשִׂישׂ שֵׁבֶט בְּנִי מֹאֶסֶת כָּל־עֵץ,TBH
Ezek 21:16,וַיִּתֵּן אֹתָהּ לְמָרְטָה לִתְפֹּשׂ בַּכָּף הִיא־הוּחַדָּה חֶרֶב וְהִיא מֹרָטָּה לָתֵת אוֺתָהּ בְּיַד־הוֺרֵג,TBH
Ezek 21:17,זְעַק וְהֵילֵל בֶּן־אָדָם כִּי־הִיא הָיתָה בְעַמִּי הִיא בְּכָל־נְשִׂיאֵי יִשְׂרָאֵל מְגוּרֵי אֶל־חֶרֶב הָיוּ אֶת־עַמִּי לָכֵן סְפֹק אֶל־יָרֵךְ,TBH
Ezek 21:18,כִּי בֹחַן וּמָה אִם־גַּם־שֵׁבֶט מֹאֶסֶת לֹא יִהְיֶה נְאֻם אֲדֹנָי יְהוִה,TBH
Ezek 21:19,וְאַתָּה בֶן־אָדָם הִנָּבֵא וְהַךְ כַּף אֶל־כָּף וְתִכָּפֵל חֶרֶב שְׁלִישִׁתָה חֶרֶב חֲלָלִים הִיא חֶרֶב חָלָל הַגָּדוֺל הַחֹדֶרֶת לָהֶם,TBH
Ezek 21:20,לְמַעַן לָמוּג לֵב וְהַרְבֵּה הַמִּכְשֹׁלִים עַל כָּל־שַׁעֲרֵיהֶם נָתַתִּי אִבְחַת־חָרֶב אָח עֲשׂוּיָה לְבָרָק מְעֻטָּה לְטָבַח,TBH
Ezek 21:21,הִתְאַחֲדִי הֵימִנִי הָשִׂימִי הַשְׂמִילִי אָנָה פָּנַיִךְ מֻעָדוֺת,TBH
Ezek 21:22,וְגַם־אֲנִי אַכֶּה כַפִּי אֶל־כַּפִּי וַהֲנִחֹתִי חֲמָתִי אֲנִי יְהוָה דִּבַּרְתִּי,TBH
Ezek 21:23,וַיְהִי דְבַר־יְהוָה אֵלַי לֵאמֹר,TBH
Ezek 21:24,וְאַתָּה בֶן־אָדָם שִׂים־לְךָ שְׁנַיִם דְּרָכִים לָבוֺא חֶרֶב מֶלֶךְ־בָּבֶל מֵאֶרֶץ אֶחָד יֵצְאוּ שְׁנֵיהֶם וְיָד בָּרֵא בְּרֹאשׁ דֶּרֶךְ־עִיר בָּרֵא,TBH
Ezek 21:25,דֶּרֶךְ תָּשִׂים לָבוֺא חֶרֶב אֵת רַבַּת בְּנֵי־עַמּוֺן וְאֶת־יְהוּדָה בִירוּשָׁלִַם בְּצוּרָה,TBH
Ezek 21:26,כִּי־עָמַד מֶלֶךְ־בָּבֶל אֶל־אֵם הַדֶּרֶךְ בְּרֹאשׁ שְׁנֵי הַדְּרָכִים לִקְסָם־קָסֶם קִלְקַל בַּחִצִּים שָׁאַל בַּתְּרָפִים רָאָה בַּכָּבֵד,TBH
Ezek 21:27,בִּימִינוֺ הָיָה הַקֶּסֶם יְרוּשָׁלִַם לָשׂוּם כָּרִים לִפְתֹּחַ פֶּה בְּרֶצַח לְהָרִים קוֺל בִּתְרוּעָה לָשׂוּם כָּרִים עַל־שְׁעָרִים לִשְׁפֹּךְ סֹלְלָה לִבְנוֺת דָּיֵק,TBH
Ezek 21:28,וְהָיָה לָהֶם כִּקְסָם־שָׁוְא בְּעֵינֵיהֶם שְׁבֻעֵי שְׁבֻעוֺת לָהֶם וְהוּא־מַזְכִּיר עָוֹן לְהִתָּפֵשׂ,TBH
Ezek 21:29,לָכֵן כֹּה־אָמַר אֲדֹנָי יְהוִה יַעַן הַזְכַּרְכֶם עֲוֹנְכֶם בְּהִגָּלוֺת פִּשְׁעֵיכֶם לְהֵרָאוֺת חַטֹּאותֵיכֶם בְּכֹל עֲלִילוֺתֵיכֶם יַעַן הִזָּכֶרְכֶם בַּכַּף תִּתָּפֵשׂוּ,TBH
Ezek 21:30,וְאַתָּה חָלָל רָשָׁע נְשִׂיא יִשְׂרָאֵל אֲשֶׁר־בָּא יוֺמוֺ בְּעֵת עֲוֹן קֵץ,TBH
Ezek 21:31,כֹּה אָמַר אֲדֹנָי יְהוִה הָסִיר הַמִּצְנֶפֶת וְהָרִים הָעֲטָרָה זֹאת לֹא־זֹאת הַשָּׁפָלָה הַגְבֵּהַ וְהַגָּבֹהַ הַשְׁפִּיל,TBH
Ezek 21:32,עַוָּה עַוָּה עַוָּה אֲשִׂימֶנָּה גַּם־זֹאת לֹא הָיָה עַד־בֹּא אֲשֶׁר־לוֺ הַמִּשְׁפָּט וּנְתַתִּיו,TBH
Ezek 21:33,וְאַתָּה בֶן־אָדָם הִנָּבֵא וְאָמַרְתָּ כֹּה אָמַר אֲדֹנָי יְהוִֺה אֶל־בְּנֵי עַמּוֺן וְאֶל־חֶרְפָּתָם וְאָמַרְתָּ חֶרֶב חֶרֶב פְּתוּחָה לְטֶבַח מְרוּטָה לְהָכִיל לְמַעַן בָּרָק,TBH
Ezek 21:34,בַּחֲזוֺת לָךְ שָׁוְא בִּקְסָם־לָךְ כָּזָב לָתֵת אוֺתָךְ אֶל־צַוְּארֵי חַלְלֵי רְשָׁעִים אֲשֶׁר־בָּא יוֺמָם בְּעֵת עֲוֹן קֵץ,TBH
Ezek 21:35,הָשַׁב אֶל־תַּעְרָהּ בִּמְקוֺם אֲשֶׁר־נִבְרֵאת בְּאֶרֶץ מְכֻרוֺתַיִךְ אֶשְׁפֹּט אֹתָךְ,TBH
Ezek 21:36,וְשָׁפַכְתִּי עָלַיִךְ זַעְמִי בְּאֵשׁ עֶבְרָתִי אָפִיחַ עָלָיִךְ וּנְתַתִּיךְ בְּיַד אֲנָשִׁים בֹּעֲרִים חָרָשֵׁי מַשְׁחִית,TBH
Ezek 21:37,לָאֵשׁ תִּהְיֶה לְאָכְלָה דָּמֵךְ יִהְיֶה בְּתוֺךְ הָאָרֶץ לֹא תִזָּכֵרִי כִּי אֲנִי יְהוָה דִּבַּרְתִּי,TBH
Ezek 22:1,וַיְהִי דְבַר־יְהוָה אֵלַי לֵאמֹר,TBH
Ezek 22:2,וְאַתָּה בֶן־אָדָם הֲתִשְׁפֹּט הֲתִשְׁפֹּט אֶת־עִיר הַדָּמִים וְהוֺדַעְתָּהּ אֵת כָּל־תּוֺעֲבוֺתֶיהָ,TBH
Ezek 22:3,וְאָמַרְתָּ כֹּה אָמַר אֲדֹנָי יְהוִה עִיר שֹׁפֶכֶת דָּם בְּתוֺכָהּ לָבוֺא עִתָּהּ וְעָשְׂתָה גִלּוּלִים עָלֶיהָ לְטָמְאָה,TBH
Ezek 22:4,בְּדָמֵךְ אֲשֶׁר־שָׁפַכְתְּ אָשַׁמְתְּ וּבְגִלּוּלַיִךְ אֲשֶׁר־עָשִׂית טָמֵאת וַתַּקְרִיבִי יָמַיִךְ וַתָּבוֺא עַד־שְׁנוֺתָיִךְ עַל־כֵּן נְתַתִּיךְ חֶרְפָּה לַגּוֺיִם וְקַלָּסָה לְכָל־הָאֲרָצוֺת,TBH
Ezek 22:5,הַקְּרֹבוֺת וְהָרְחֹקוֺת מִמֵּךְ יִתְקַלְּסוּ־בָךְ טְמֵאַת הַשֵּׁם רַבַּת הַמְּהוּמָה,TBH
Ezek 22:6,הִנֵּה נְשִׂיאֵי יִשְׂרָאֵל אִישׁ לִזְרֹעוֺ הָיוּ בָךְ לְמַעַן שְׁפָךְ־דָּם,TBH
Ezek 22:7,אָב וָאֵם הֵקַלּוּ בָךְ לַגֵּר עָשׂוּ בַעֹשֶׁק בְּתוֺכֵךְ יָתוֺם וְאַלְמָנָה הוֺנוּ בָךְ,TBH
Ezek 22:8,קָדָשַׁי בָּזִית וְאֶת־שַׁבְּתֹתַי חִלָּלְתְּ,TBH
Ezek 22:9,אַנְשֵׁי רָכִיל הָיוּ בָךְ לְמַעַן שְׁפָךְ־דָּם וְאֶל־הֶהָרִים אָכְלוּ בָךְ זִמָּה עָשׂוּ בְתוֺכֵךְ,TBH
Ezek 22:10,עֶרְוַת־אָב גִּלָּה־בָךְ טְמֵאַת הַנִּדָּה עִנּוּ־בָךְ,TBH
Ezek 22:11,וְאִישׁ אֶת־אֵשֶׁת רֵעֵהוּ עָשָׂה תּוֺעֵבָה וְאִישׁ אֶת־כַּלָּתוֺ טִמֵּא בְזִמָּה וְאִישׁ אֶת־אֲחֹתוֺ בַת־אָבִיו עִנָּה־בָךְ,TBH
Ezek 22:12,שֹׁחַד לָקְחוּ־בָךְ לְמַעַן שְׁפָךְ־דָּם נֶשֶׁךְ וְתַרְבִּית לָקַחַתְּ וַתְּבַצְּעִי רֵעַיִךְ בַּעֹשֶׁק וְאֹתִי שָׁכַחַתְּ נְאֻם אֲדֹנָי יְהוִה,TBH
Ezek 22:13,וְהִנֵּה הִכֵּיתִי כַפִּי אֶל־בִּצְעֵךְ אֲשֶׁר עָשִׂית וְעַל־דָּמֵךְ אֲשֶׁר הָיוּ בְּתוֺכֵךְ,TBH
Ezek 22:14,הֲיַעֲמֹד לִבֵּךְ אִם־תֶּחֱזַקְנָה יָדַיִךְ לַיָּמִים אֲשֶׁר אֲנִי עֹשֶׂה אוֺתָךְ אֲנִי יְהוָה דִּבַּרְתִּי וְעָשִׂיתִי,TBH
Ezek 22:15,וַהֲפִיצוֺתִי אוֺתָךְ בַּגּוֺיִם וְזֵרִיתִיךְ בָּאֲרָצוֺת וַהֲתִמֹּתִי טֻמְאָתֵךְ מִמֵּךְ,TBH
Ezek 22:16,וְנִחַלְתְּ בָּךְ לְעֵינֵי גוֺיִם וְיָדַעַתְּ כִּי־אֲנִי יְהוָה,TBH
Ezek 22:17,וַיְהִי דְבַר־יְהוָה אֵלַי לֵאמֹר,TBH
Ezek 22:18,בֶּן־אָדָם הָיוּ־לִי בֵית־יִשְׂרָאֵל לְסִיג כֻּלָּם נְחֹשֶׁת וּבְדִיל וּבַרְזֶל וְעוֺפֶרֶת בְּתוֺךְ כּוּר סִגִים כֶּסֶף הָיוּ,TBH
Ezek 22:19,לָכֵן כֹּה אָמַר אֲדֹנָי יְהוִה יַעַן הֱיוֺת כֻּלְּכֶם לְסִגִים לָכֵן הִנְנִי קֹבֵץ אֶתְכֶם אֶל־תּוֺךְ יְרוּשָׁלִָם,TBH
Ezek 22:20,קְבֻצַת כֶּסֶף וּנְחֹשֶׁת וּבַרְזֶל וְעוֺפֶרֶת וּבְדִיל אֶל־תּוֺךְ כּוּר לָפַחַת־עָלָיו אֵשׁ לְהַנְתִּיךְ כֵּן אֶקְבֹּץ בְּאַפִּי וּבַחֲמָתִי וְהִנַּחְתִּי וְהִתַּכְתִּי אֶתְכֶם,TBH
Ezek 22:21,וְכִנַּסְתִּי אֶתְכֶם וְנָפַחְתִּי עֲלֵיכֶם בְּאֵשׁ עֶבְרָתִי וְנִתַּכְתֶּם בְּתוֺכָהּ,TBH
Ezek 22:22,כְּהִתּוּךְ כֶּסֶף בְּתוֺךְ כּוּר כֵּן תֻּתְּכוּ בְתוֺכָהּ וִידַעְתֶּם כִּי־אֲנִי יְהוָה שָׁפַכְתִּי חֲמָתִי עֲלֵיכֶם,TBH
Ezek 22:23,וַיְהִי דְבַר־יְהוָה אֵלַי לֵאמֹר,TBH
Ezek 22:24,בֶּן־אָדָם אֱמָר־לָהּ אַתְּ אֶרֶץ לֹא מְטֹהָרָה הִיא לֹא גֻשְׁמָהּ בְּיוֺם זָעַם,TBH
Ezek 22:25,קֶשֶׁר נְבִיאֶיהָ בְּתוֺכָהּ כַּאֲרִי שׁוֺאֵג טֹרֵף טָרֶף נֶפֶשׁ אָכָלוּ חֹסֶן וִיקָר יִקָּחוּ אַלְמְנוֺתֶיהָ הִרְבּוּ בְתוֺכָהּ,TBH
Ezek 22:26,כֹּהֲנֶיהָ חָמְסוּ תוֺרָתִי וַיְחַלְּלוּ קָדָשַׁי בֵּין־קֹדֶשׁ לְחֹל לֹא הִבְדִּילוּ וּבֵין־הַטָּמֵא לְטָהוֺר לֹא הוֺדִיעוּ וּמִשַׁבְּתוֺתַי הֶעְלִימוּ עֵינֵיהֶם וָאֵחַל בְּתוֺכָם,TBH
Ezek 22:27,שָׂרֶיהָ בְקִרְבָּהּ כִּזְאֵבִים טֹרְפֵי טָרֶף לִשְׁפָּךְ־דָּם לְאַבֵּד נְפָשׁוֺת לְמַעַן בְּצֹעַ בָּצַע,TBH
Ezek 22:28,וּנְבִיאֶיהָ טָחוּ לָהֶם תָּפֵל חֹזִים שָׁוְא וְקֹסְמִים לָהֶם כָּזָב אֹמְרִים כֹּה אָמַר אֲדֹנָי יְהוִה וַיהוָה לֹא דִבֵּר,TBH
Ezek 22:29,עַם הָאָרֶץ עָשְׁקוּ עֹשֶׁק וְגָזְלוּ גָּזֵל וְעָנִי וְאֶבְיוֺן הוֺנוּ וְאֶת־הַגֵּר עָשְׁקוּ בְּלֹא מִשְׁפָּט,TBH
Ezek 22:30,וָאֲבַקֵּשׁ מֵהֶם אִישׁ גֹּדֵר־גָּדֵר וְעֹמֵד בַּפֶּרֶץ לְפָנַי בְּעַד הָאָרֶץ לְבִלְתִּי שַׁחֲתָהּ וְלֹא מָצָאתִי,TBH
Ezek 22:31,וָאֶשְׁפֹּךְ עֲלֵיהֶם זַעְמִי בְּאֵשׁ עֶבְרָתִי כִּלִּיתִים דַּרְכָּם בְּרֹאשָׁם נָתַתִּי נְאֻם אֲדֹנָי יְהוִֺה,TBH
Ezek 23:1,וַיְהִי דְבַר־יְהוָה אֵלַי לֵאמֹר,TBH
Ezek 23:2,בֶּן־אָדָם שְׁתַּיִם נָשִׁים בְּנוֺת אֵם־אַחַת הָיוּ,TBH
Ezek 23:3,וַתִּזְנֶינָה בְמִצְרַיִם בִּנְעוּרֵיהֶן זָנוּ שָׁמָּה מֹעֲכוּ שְׁדֵיהֶן וְשָׁם עִשּׂוּ דַּדֵּי בְּתוּלֵיהֶן,TBH
Ezek 23:4,וּשְׁמוֺתָן אָהֳלָה הַגְּדוֺלָה וְאָהֳלִיבָה אֲחוֺתָהּ וַתִּהְיֶינָה לִי וַתֵּלַדְנָה בָּנִים וּבָנוֺת וּשְׁמוֺתָן שֹׁמְרוֺן אָהֳלָה וִירוּשָׁלִַם אָהֳלִיבָה,TBH
Ezek 23:5,וַתִּזֶן אָהֳלָה תַּחְתָּי וַתַּעְגַּב עַל־מְאַהֲבֶיהָ אֶל־אַשּׁוּר קְרוֺבִים,TBH
Ezek 23:6,לְבֻשֵׁי תְכֵלֶת פַּחוֺת וּסְגָנִים בַּחוּרֵי חֶמֶד כֻּלָּם פָּרָשִׁים רֹכְבֵי סוּסִים,TBH
Ezek 23:7,וַתִּתֵּן תַּזְנוּתֶיהָ עֲלֵיהֶם מִבְחַר בְּנֵי־אַשּׁוּר כֻּלָּם וּבְכֹל אֲשֶׁר־עָגְבָה בְּכָל־גִּלּוּלֵיהֶם נִטְמָאָה,TBH
Ezek 23:8,וְאֶת־תַּזְנוּתֶיהָ מִמִּצְרַיִם לֹא עָזָבָה כִּי אוֺתָהּ שָׁכְבוּ בִנְעוּרֶיהָ וְהֵמָּה עִשּׂוּ דַּדֵּי בְתוּלֶיהָ וַיִּשְׁפְּכוּ תַזְנוּתָם עָלֶיהָ,TBH
Ezek 23:9,לָכֵן נְתַתִּיהָ בְּיַד־מְאַהֲבֶיהָ בְּיַד בְּנֵי אַשּׁוּר אֲשֶׁר עָגְבָה עֲלֵיהֶם,TBH
Ezek 23:10,הֵמָּה גִּלּוּ עֶרְוָתָהּ בָּנֶיהָ וּבְנוֺתֶיהָ לָקָחוּ וְאוֺתָהּ בַּחֶרֶב הָרָגוּ וַתְּהִי־שֵׁם לַנָּשִׁים וּשְׁפוּטִים עָשׂוּ בָהּ,TBH
Ezek 23:11,וַתֵּרֶא אֲחוֺתָהּ אָהֳלִיבָה וַתַּשְׁחֵת עַגְבָתָהּ מִמֶּנָּה וְאֶת־תַּזְנוּתֶיהָ מִזְּנוּנֵי אֲחוֺתָהּ,TBH
Ezek 23:12,אֶל־בְּנֵי אַשּׁוּר עָגָבָה פַּחוֺת וּסְגָנִים קְרֹבִים לְבֻשֵׁי מִכְלוֺל פָּרָשִׁים רֹכְבֵי סוּסִים בַּחוּרֵי חֶמֶד כֻּלָּם,TBH
Ezek 23:13,וָאֵרֶא כִּי נִטְמָאָה דֶּרֶךְ אֶחָד לִשְׁתֵּיהֶן,TBH
Ezek 23:14,וַתּוֺסֶף אֶל־תַּזְנוּתֶיהָ וַתֵּרֶא אַנְשֵׁי מְחֻקֶּה עַל־הַקִּיר צַלְמֵי כְַדִּים חֲקֻקִים בַּשָּׁשַׁר,TBH
Ezek 23:15,חֲגוֺרֵי אֵזוֺר בְּמָתְנֵיהֶם סְרוּחֵי טְבוּלִים בְּרָאשֵׁיהֶם מַרְאֵה שָׁלִשִׁים כֻּלָּם דְּמוּת בְּנֵי־בָבֶל כַּשְׂדִּים אֶרֶץ מוֺלַדְתָּם,TBH
Ezek 23:16,וַתַּעְגְּבָה עֲלֵיהֶם לְמַרְאֵה עֵינֶיהָ וַתִּשְׁלַח מַלְאָכִים אֲלֵיהֶם כַּשְׂדִּימָה,TBH
Ezek 23:17,וַיָּבֹאוּ אֵלֶיהָ בְנֵי־בָבֶל לְמִשְׁכַּב דֹּדִים וַיְטַמְּאוּ אוֺתָהּ בְּתַזְנוּתָם וַתִּטְמָא־בָם וַתֵּקַע נַפְשָׁהּ מֵהֶם,TBH
Ezek 23:18,וַתְּגַל תַּזְנוּתֶיהָ וַתְּגַל אֶת־עֶרְוָתָהּ וַתֵּקַע נַפְשִׁי מֵעָלֶיהָ כַּאֲשֶׁר נָקְעָה נַפְשִׁי מֵעַל אֲחוֺתָהּ,TBH
Ezek 23:19,וַתַּרְבֶּה אֶת־תַּזְנוּתֶיהָ לִזְכֹּר אֶת־יְמֵי נְעוּרֶיהָ אֲשֶׁר זָנְתָה בְּאֶרֶץ מִצְרָיִם,TBH
Ezek 23:20,וַתַּעְגְּבָה עַל פִּלַגְשֵׁיהֶם אֲשֶׁר בְּשַׂר־חֲמוֺרִים בְּשָׂרָם וְזִרְמַת סוּסִים זִרְמָתָם,TBH
Ezek 23:21,וַתִּפְקְדִי אֵת זִמַּת נְעוּרָיִךְ בַּעְשׂוֺת מִמִּצְרַיִם דַּדַּיִךְ לְמַעַן שְׁדֵי נְעוּרָיִךְ,TBH
Ezek 23:22,לָכֵן אָהֳלִיבָה כֹּה־אָמַר אֲדֹנָי יְהוִה הִנְנִי מֵעִיר אֶת־מְאַהֲבַיִךְ עָלַיִךְ אֵת אֲשֶׁר־נָקְעָה נַפְשֵׁךְ מֵהֶם וַהֲבֵאתִים עָלַיִךְ מִסָּבִיב,TBH
Ezek 23:23,בְּנֵי בָבֶל וְכָל־כַּשְׂדִּים פְּקוֺד וְשׁוֺעַ וְקוֺעַ כָּל־בְּנֵי אַשּׁוּר אוֺתָם בַּחוּרֵי חֶמֶד פַּחוֺת וּסְגָנִים כֻּלָּם שָׁלִשִׁים וּקְרוּאִים רֹכְבֵי סוּסִים כֻּלָּם,TBH
Ezek 23:24,וּבָאוּ עָלַיִךְ הֹצֶן רֶכֶב וְגַלְגַּל וּבִקְהַל עַמִּים צִנָּה וּמָגֵן וְקוֺבַע יָשִׂימוּ עָלַיִךְ סָבִיב וְנָתַתִּי לִפְנֵיהֶם מִשְׁפָּט וּשְׁפָטוּךְ בְּמִשְׁפְּטֵיהֶם,TBH
Ezek 23:25,וְנָתַתִּי קִנְאָתִי בָּךְ וְעָשׂוּ אוֺתָךְ בְּחֵמָה אַפֵּךְ וְאָזְנַיִךְ יָסִירוּ וְאַחֲרִיתֵךְ בַּחֶרֶב תִּפּוֺל הֵמָּה בָּנַיִךְ וּבְנוֺתַיִךְ יִקָּחוּ וְאַחֲרִיתֵךְ תֵּאָכֵל בָּאֵשׁ,TBH
Ezek 23:26,וְהִפְשִׁיטוּךְ אֶת־בְּגָדָיִךְ וְלָקְחוּ כְּלֵי תִפְאַרְתֵּךְ,TBH
Ezek 23:27,וְהִשְׁבַּתִּי זִמָּתֵךְ מִמֵּךְ וְאֶת־זְנוּתֵךְ מֵאֶרֶץ מִצְרָיִם וְלֹא־תִשְׂאִי עֵינַיִךְ אֲלֵיהֶם וּמִצְרַיִם לֹא תִזְכְּרִי־עוֺד,TBH
Ezek 23:28,כִּי כֹה אָמַר אֲדֹנָי יְהוִה הִנְנִי נֹתְנָךְ בְּיַד אֲשֶׁר שָׂנֵאת בְּיַד אֲשֶׁר־נָקְעָה נַפְשֵׁךְ מֵהֶם,TBH
Ezek 23:29,וְעָשׂוּ אוֺתָךְ בְּשִׂנְאָה וְלָקְחוּ כָּל־יְגִיעֵךְ וַעֲזָבוּךְ עֵירֹם וְעֶרְיָה וְנִגְלָה עֶרְוַת זְנוּנַיִךְ וְזִמָּתֵךְ וְתַזְנוּתָיִךְ,TBH
Ezek 23:30,עָשֹׂה אֵלֶּה לָךְ בִּזְנוֺתֵךְ אַחֲרֵי גוֺיִם עַל אֲשֶׁר־נִטְמֵאת בְּגִלּוּלֵיהֶם,TBH
Ezek 23:31,בְּדֶרֶךְ אֲחוֺתֵךְ הָלָכְתְּ וְנָתַתִּי כוֺסָהּ בְּיָדֵךְ,TBH
Ezek 23:32,כֹּה אָמַר אֲדֹנָי יְהוִֺה כּוֺס אֲחוֺתֵךְ תִּשְׁתִּי הָעֲמֻקָּה וְהָרְחָבָה תִּהְיֶה לִצְחֹק וּלְלַעַג מִרְבָּה לְהָכִיל,TBH
Ezek 23:33,שִׁכָּרוֺן וְיָגוֺן תִּמָּלֵאִי כּוֺס שַׁמָּה וּשְׁמָמָה כּוֺס אֲחוֺתֵךְ שֹׁמְרוֺן,TBH
Ezek 23:34,וְשָׁתִית אוֺתָהּ וּמָצִית וְאֶת־חֲרָשֶׂיהָ תְּגָרֵמִי וְשָׁדַיִךְ תְּנַתֵּקִי כִּי אֲנִי דִבַּרְתִּי נְאֻם אֲדֹנָי יְהוִה,TBH
Ezek 23:35,לָכֵן כֹּה אָמַר אֲדֹנָי יְהוִה יַעַן שָׁכַחַתְּ אוֺתִי וַתַּשְׁלִיכִי אוֺתִי אַחֲרֵי גַוֵּךְ וְגַם־אַתְּ שְׂאִי זִמָּתֵךְ וְאֶת־תַּזְנוּתָיִךְ,TBH
Ezek 23:36,וַיֹּאמֶר יְהוָה אֵלַי בֶּן־אָדָם הֲתִשְׁפּוֺט אֶת־אָהֳלָה וְאֶת־אָהֳלִיבָה וְהַגֵּד לָהֶן אֵת תוֺעֲבוֺתֵיהֶן,TBH
Ezek 23:37,כִּי נִאֵפוּ וְדָם בִּידֵיהֶן וְאֶת־גִּלּוּלֵיהֶן נִאֵפוּ וְגַם אֶת־בְּנֵיהֶן אֲשֶׁר יָלְדוּ־לִי הֶעֱבִירוּ לָהֶם לְאָכְלָה,TBH
Ezek 23:38,עוֺד זֹאת עָשׂוּ לִי טִמְּאוּ אֶת־מִקְדָּשִׁי בַּיּוֺם הַהוּא וְאֶת־שַׁבְּתוֺתַי חִלֵּלוּ,TBH
Ezek 23:39,וּבְשַׁחֲטָם אֶת־בְּנֵיהֶם לְגִלּוּלֵיהֶם וַיָּבֹאוּ אֶל־מִקְדָּשִׁי בַּיּוֺם הַהוּא לְחַלְּלוֺ וְהִנֵּה־כֹה עָשׂוּ בְּתוֺךְ בֵּיתִי,TBH
Ezek 23:40,וְאַף כִּי תִשְׁלַחְנָה לַאֲנָשִׁים בָּאִים מִמֶּרְחָק אֲשֶׁר מַלְאָךְ שָׁלוּחַ אֲלֵיהֶם וְהִנֵּה־בָאוּ לַאֲשֶׁר רָחַצְתְּ כָּחַלְתְּ עֵינַיִךְ וְעָדִית עֶדִי,TBH
Ezek 23:41,וְיָשַׁבְתְּ עַל־מִטָּה כְבוּדָּה וְשֻׁלְחָן עָרוּךְ לְפָנֶיהָ וּקְטָרְתִּי וְשַׁמְנִי שַׂמְתְּ עָלֶיהָ,TBH
Ezek 23:42,וְקוֺל הָמוֺן שָׁלֵו בָהּ וְאֶל־אֲנָשִׁים מֵרֹב אָדָם מוּבָאִים סָבָאִים מִמִּדְבָּר וַיִּתְּנוּ צְמִידִים אֶל־יְדֵיהֶן וַעֲטֶרֶת תִּפְאֶרֶת עַל־רָאשֵׁיהֶן,TBH
Ezek 23:43,וָאֹמַר לַבָּלָה נִאוּפִים עַתָּה יִזְנוּ תַזְנוּתֶהָ וָהִיא,TBH
Ezek 23:44,וַיָּבוֺא אֵלֶיהָ כְּבוֺא אֶל־אִשָּׁה זוֺנָה כֵּן בָּאוּ אֶל־אָהֳלָה וְאֶל־אָהֳלִיבָה אִשֹּׁת הַזִּמָּה,TBH
Ezek 23:45,וַאֲנָשִׁים צַדִּיקִם הֵמָּה יִשְׁפְּטוּ אוֺתְהֶם מִשְׁפַּט נֹאֲפוֺת וּמִשְׁפַּט שֹׁפְכוֺת דָּם כִּי נֹאֲפֹת הֵנָּה וְדָם בִּידֵיהֶן,TBH
Ezek 23:46,כִּי כֹּה אָמַר אֲדֹנָי יְהוִה הַעֲלֵה עֲלֵיהֶם קָהָל וְנָתֹן אֶתְהֶן לְזַעֲוָה וְלָבַז,TBH
Ezek 23:47,וְרָגְמוּ עֲלֵיהֶן אֶבֶן קָהָל וּבָרֵא אוֺתְהֶן בְּחַרְבוֺתָם בְּנֵיהֶם וּבְנוֺתֵיהֶם יַהֲרֹגוּ וּבָתֵּיהֶן בָּאֵשׁ יִשְׂרֹפוּ,TBH
Ezek 23:48,וְהִשְׁבַּתִּי זִמָּה מִן־הָאָרֶץ וְנִוַּסְּרוּ כָּל־הַנָּשִׁים וְלֹא תַעֲשֶׂינָה כְּזִמַּתְכֶנָה,TBH
Ezek 23:49,וְנָתְנוּ זִמַּתְכֶנָה עֲלֵיכֶן וַחֲטָאֵי גִלּוּלֵיכֶן תִּשֶּׂאינָה וִידַעְתֶּם כִּי אֲנִי אֲדֹנָי יְהוִה,TBH
Ezek 24:1,וַיְהִי דְבַר־יְהוָה אֵלַי בַּשָּׁנָה הַתְּשִׁיעִית בַּחֹדֶשׁ הָעֲשִׂירִי בֶּעָשׂוֺר לַחֹדֶשׁ לֵאמֹר,TBH
Ezek 24:2,בֶּן־אָדָם כְּתָב־לְךָ אֶת־שֵׁם הַיּוֺם אֶת־עֶצֶם הַיּוֺם הַזֶּה סָמַךְ מֶלֶךְ־בָּבֶל אֶל־יְרוּשָׁלִַם בְּעֶצֶם הַיּוֺם הַזֶּה,TBH
Ezek 24:3,וּמְשֹׁל אֶל־בֵּית־הַמֶּרִי מָשָׁל וְאָמַרְתָּ אֲלֵיהֶם כֹּה אָמַר אֲדֹנָי יְהוִה שְׁפֹת הַסִּיר שְׁפֹת וְגַם־יְצֹק בּוֺ מָיִם,TBH
Ezek 24:4,אֱסֹף נְתָחֶיהָ אֵלֶיהָ כָּל־נֵתַח טוֺב יָרֵךְ וְכָתֵף מִבְחַר עֲצָמִים מַלֵּא,TBH
Ezek 24:5,מִבְחַר הַצֹּאן לָקוֺחַ וְגַם דּוּר הָעֲצָמִים תַּחְתֶּיהָ רַתַּח רְתָחֶיהָ גַּם־בָּשְׁלוּ עֲצָמֶיהָ בְּתוֺכָהּ,TBH
Ezek 24:6,לָכֵן כֹּה־אָמַר אֲדֹנָי יְהוִֺה אוֺי עִיר הַדָּמִים סִיר אֲשֶׁר חֶלְאָתָה בָהּ וְחֶלְאָתָהּ לֹא יָצְאָה מִמֶּנָּה לִנְתָחֶיהָ לִנְתָחֶיהָ הוֺצִיאָהּ לֹא־נָפַל עָלֶיהָ גּוֺרָל,TBH
Ezek 24:7,כִּי דָמָהּ בְּתוֺכָהּ הָיָה עַל־צְחִיחַ סֶלַע שָׂמָתְהוּ לֹא שְׁפָכַתְהוּ עַל־הָאָרֶץ לְכַסּוֺת עָלָיו עָפָר,TBH
Ezek 24:8,לְהַעֲלוֺת חֵמָה לִנְקֹם נָקָם נָתַתִּי אֶת־דָּמָהּ עַל־צְחִיחַ סָלַע לְבִלְתִּי הִכָּסוֺת,TBH
Ezek 24:9,לָכֵן כֹּה אָמַר אֲדֹנָי יְהוִה אוֺי עִיר הַדָּמִים גַּם־אֲנִי אַגְדִּיל הַמְּדוּרָה,TBH
Ezek 24:10,הַרְבֵּה הָעֵצִים הַדְלֵק הָאֵשׁ הָתֵם הַבָּשָׂר וְהַרְקַח הַמֶּרְקָחָה וְהָעֲצָמוֺת יֵחָרוּ,TBH
Ezek 24:11,וְהַעֲמִידֶהָ עַל־גֶּחָלֶיהָ רֵקָה לְמַעַן תֵּחַם וְחָרָה נְחֻשְׁתָּהּ וְנִתְּכָה בְתוֺכָהּ טֻמְאָתָהּ תִּתֻּם חֶלְאָתָהּ,TBH
Ezek 24:12,תְּאֻנִים הֶלְאָת וְלֹא־תֵצֵא מִמֶּנָּה רַבַּת חֶלְאָתָהּ בְּאֵשׁ חֶלְאָתָהּ,TBH
Ezek 24:13,בְּטֻמְאָתֵךְ זִמָּה יַעַן טִהַרְתִּיךְ וְלֹא טָהַרְתְּ מִטֻּמְאָתֵךְ לֹא תִטְהֲרִי־עוֺד עַד־הֲנִיחִי אֶת־חֲמָתִי בָּךְ,TBH
Ezek 24:14,אֲנִי יְהוָה דִּבַּרְתִּי בָּאָה וְעָשִׂיתִי לֹא־אֶפְרַע וְלֹא־אָחוּס וְלֹא אֶנָּחֵם כִּדְרָכַיִךְ וְכַעֲלִילוֺתַיִךְ שְׁפָטוּךְ נְאֻם אֲדֹנָי יְהוִֺה,TBH
Ezek 24:15,וַיְהִי דְבַר־יְהוָה אֵלַי לֵאמֹר,TBH
Ezek 24:16,בֶּן־אָדָם הִנְנִי לֹקֵחַ מִמְּךָ אֶת־מַחְמַד עֵינֶיךָ בְּמַגֵּפָה וְלֹא תִסְפֹּד וְלֹא תִבְכֶּה וְלוֺא תָבוֺא דִּמְעָתֶךָ,TBH
Ezek 24:17,הֵאָנֵק דֹּם מֵתִים אֵבֶל לֹא־תַעֲשֶׂה פְאֵרְךָ חֲבוֺשׁ עָלֶיךָ וּנְעָלֶיךָ תָּשִׂים בְּרַגְלֶיךָ וְלֹא תַעְטֶה עַל־שָׂפָם וְלֶחֶם אֲנָשִׁים לֹא תֹאכֵל,TBH
Ezek 24:18,וָאֲדַבֵּר אֶל־הָעָם בַּבֹּקֶר וַתָּמָת אִשְׁתִּי בָּעָרֶב וָאַעַשׂ בַּבֹּקֶר כַּאֲשֶׁר צֻוֵּיתִי,TBH
Ezek 24:19,וַיֹּאמְרוּ אֵלַי הָעָם הֲלֹא־תַגִּיד לָנוּ מָה־אֵלֶּה לָּנוּ כִּי אַתָּה עֹשֶׂה,TBH
Ezek 24:20,וָאֹמַר אֲלֵיהֶם דְּבַר־יְהוָה הָיָה אֵלַי לֵאמֹר,TBH
Ezek 24:21,אֱמֹר לְבֵית יִשְׂרָאֵל כֹּה־אָמַר אֲדֹנָי יְהוִה הִנְנִי מְחַלֵּל אֶת־מִקְדָּשִׁי גְּאוֺן עֻזְּכֶם מַחְמַד עֵינֵיכֶם וּמַחְמַל נַפְשְׁכֶם וּבְנֵיכֶם וּבְנוֺתֵיכֶם אֲשֶׁר עֲזַבְתֶּם בַּחֶרֶב יִפֹּלוּ,TBH
Ezek 24:22,וַעֲשִׂיתֶם כַּאֲשֶׁר עָשִׂיתִי עַל־שָׂפָם לֹא תַעְטוּ וְלֶחֶם אֲנָשִׁים לֹא תֹאכֵלוּ,TBH
Ezek 24:23,וּפְאֵרֵכֶם עַל־רָאשֵׁיכֶם וְנַעֲלֵיכֶם בְּרַגְלֵיכֶם לֹא תִסְפְּדוּ וְלֹא תִבְכּוּ וּנְמַקֹּתֶם בַּעֲוֹנֹתֵיכֶם וּנְהַמְתֶּם אִישׁ אֶל־אָחִיו,TBH
Ezek 24:24,וְהָיָה יְחֶזְקֵאל לָכֶם לְמוֺפֵת כְּכֹל אֲשֶׁר־עָשָׂה תַּעֲשׂוּ בְּבֹאָהּ וִידַעְתֶּם כִּי אֲנִי אֲדֹנָי יְהוִה,TBH
Ezek 24:25,וְאַתָּה בֶן־אָדָם הֲלוֺא בְּיוֺם קַחְתִּי מֵהֶם אֶת־מָעוּזָּם מְשׂוֺשׂ תִּפְאַרְתָּם אֶת־מַחְמַד עֵינֵיהֶם וְאֶת־מַשָּׂא נַפְשָׁם בְּנֵיהֶם וּבְנוֺתֵיהֶם,TBH
Ezek 24:26,בַּיּוֺם הַהוּא יָבוֺא הַפָּלִיט אֵלֶיךָ לְהַשְׁמָעוּת אָזְנָיִם,TBH
Ezek 24:27,בַּיּוֺם הַהוּא יִפָּתַח פִּיךָ אֶת־הַפָּלִיט וּתְדַבֵּר וְלֹא תֵאָלֵם עוֺד וְהָיִיתָ לָהֶם לְמוֺפֵת וְיָדְעוּ כִּי־אֲנִי יְהוָה,TBH
Ezek 25:1,וַיְהִי דְבַר־יְהוָה אֵלַי לֵאמֹר,TBH
Ezek 25:2,בֶּן־אָדָם שִׂים פָּנֶיךָ אֶל־בְּנֵי עַמּוֺן וְהִנָּבֵא עֲלֵיהֶם,TBH
Ezek 25:3,וְאָמַרְתָּ לִבְנֵי עַמּוֺן שִׁמְעוּ דְּבַר־אֲדֹנָי יְהוִה כֹּה־אָמַר אֲדֹנָי יְהוִה יַעַן אָמְרֵךְ הֶאָח אֶל־מִקְדָּשִׁי כִי־נִחָל וְאֶל־אַדְמַת יִשְׂרָאֵל כִּי נָשַׁמָּה וְאֶל־בֵּית יְהוּדָה כִּי הָלְכוּ בַּגּוֺלָה,TBH
Ezek 25:4,לָכֵן הִנְנִי נֹתְנָךְ לִבְנֵי־קֶדֶם לְמוֺרָשָׁה וְיִשְּׁבוּ טִירוֺתֵיהֶם בָּךְ וְנָתְנוּ בָךְ מִשְׁכְּנֵיהֶם הֵמָּה יֹאכְלוּ פִרְיֵךְ וְהֵמָּה יִשְׁתּוּ חֲלָבֵךְ,TBH
Ezek 25:5,וְנָתַתִּי אֶת־רַבָּה לִנְוֵה גְמַלִּים וְאֶת־בְּנֵי עַמּוֺן לְמִרְבַּץ־צֹאן וִידַעְתֶּם כִּי־אֲנִי יְהוָה,TBH
Ezek 25:6,כִּי כֹה אָמַר אֲדֹנָי יְהוִה יַעַן מַחְאֲךָ יָד וְרַקְעֲךָ בְּרָגֶל וַתִּשְׂמַח בְּכָל־שָׁאטְךָ בְּנֶפֶשׁ אֶל־אַדְמַת יִשְׂרָאֵל,TBH
Ezek 25:7,לָכֵן הִנְנִי נָטִיתִי אֶת־יָדִי עָלֶיךָ וּנְתַתִּיךָ־לְבַז לַגּוֺיִם וְהִכְרַתִּיךָ מִן־הָעַמִּים וְהַאֲבַדְתִּיךָ מִן־הָאֲרָצוֺת אַשְׁמִידְךָ וְיָדַעְתָּ כִּי־אֲנִי יְהוָה,TBH
Ezek 25:8,כֹּה אָמַר אֲדֹנָי יְהוִה יַעַן אֲמֹר מוֺאָב וְשֵׂעִיר הִנֵּה כְּכָל־הַגּוֺיִם בֵּית יְהוּדָה,TBH
Ezek 25:9,לָכֵן הִנְנִי פֹתֵחַ אֶת־כֶּתֶף מוֺאָב מֵהֶעָרִים מֵעָרָיו מִקָּצֵהוּ צְבִי אֶרֶץ בֵּית הַיְשִׁימֹת בַּעַל מְעוֺן וְקִרְיָתָיְמָה,TBH
Ezek 25:10,לִבְנֵי־קֶדֶם עַל־בְּנֵי עַמּוֺן וּנְתַתִּיהָ לְמוֺרָשָׁה לְמַעַן לֹא־תִזָּכֵר בְּנֵי־עַמּוֺן בַּגּוֺיִם,TBH
Ezek 25:11,וּבְמוֺאָב אֶעֱשֶׂה שְׁפָטִים וְיָדְעוּ כִּי־אֲנִי יְהוָה,TBH
Ezek 25:12,כֹּה אָמַר אֲדֹנָי יְהוִה יַעַן עֲשׂוֺת אֱדוֺם בִּנְקֹם נָקָם לְבֵית יְהוּדָה וַיֶּאְשְׁמוּ אָשׁוֺם וְנִקְּמוּ בָהֶם,TBH
Ezek 25:13,לָכֵן כֹּה אָמַר אֲדֹנָי יְהוִה וְנָטִתִי יָדִי עַל־אֱדוֺם וְהִכְרַתִּי מִמֶּנָּה אָדָם וּבְהֵמָה וּנְתַתִּיהָ חָרְבָּה מִתֵּימָן וּדְדָנֶה בַּחֶרֶב יִפֹּלוּ,TBH
Ezek 25:14,וְנָתַתִּי אֶת־נִקְמָתִי בֶּאֱדוֺם בְּיַד עַמִּי יִשְׂרָאֵל וְעָשׂוּ בֶאֱדוֺם כְּאַפִּי וְכַחֲמָתִי וְיָדְעוּ אֶת־נִקְמָתִי נְאֻם אֲדֹנָי יְהוִה,TBH
Ezek 25:15,כֹּה אָמַר אֲדֹנָי יְהוִה יַעַן עֲשׂוֺת פְּלִשְׁתִּים בִּנְקָמָה וַיִּנָּקְמוּ נָקָם בִּשְׁאָט בְּנֶפֶשׁ לְמַשְׁחִית אֵיבַת עוֺלָם,TBH
Ezek 25:16,לָכֵן כֹּה אָמַר אֲדֹנָי יְהוִה הִנְנִי נוֺטֶה יָדִי עַל־פְּלִשְׁתִּים וְהִכְרַתִּי אֶת־כְּרֵתִים וְהַאֲבַדְתִּי אֶת־שְׁאֵרִית חוֺף הַיָּם,TBH
Ezek 25:17,וְעָשִׂיתִי בָם נְקָמוֺת גְּדֹלוֺת בְּתוֺכְחוֺת חֵמָה וְיָדְעוּ כִּי־אֲנִי יְהוָה בְּתִתִּי אֶת־נִקְמָתִי בָּם,TBH
Ezek 26:1,וַיְהִי בְּעַשְׁתֵּי־עֶשְׂרֵה שָׁנָה בְּאֶחָד לַחֹדֶשׁ הָיָה דְבַר־יְהוָה אֵלַי לֵאמֹר,TBH
Ezek 26:2,בֶּן־אָדָם יַעַן אֲשֶׁר־אָמְרָה צֹּר עַל־יְרוּשָׁלִַם הֶאָח נִשְׁבְּרָה דַּלְתוֺת הָעַמִּים נָסֵבָּה אֵלָי אִמָּלְאָה הָחֳרָבָה,TBH
Ezek 26:3,לָכֵן כֹּה אָמַר אֲדֹנָי יְהוִה הִנְנִי עָלַיִךְ צֹר וְהַעֲלֵיתִי עָלַיִךְ גּוֺיִם רַבִּים כְּהַעֲלוֺת הַיָּם לְגַלָּיו,TBH
Ezek 26:4,וְשִׁחֲתוּ חֹמוֺת צֹר וְהָרְסוּ מִגְדָּלֶיהָ וְסִחֵיתִי עֲפָרָהּ מִמֶּנָּה וְנָתַתִּי אוֺתָהּ לִצְחִיחַ סָלַע,TBH
Ezek 26:5,מִשְׁטַח חֲרָמִים תִּהְיֶה בְּתוֺךְ הַיָּם כִּי אֲנִי דִבַּרְתִּי נְאֻם אֲדֹנָי יְהוִה וְהָיְתָה לְבַז לַגּוֺיִם,TBH
Ezek 26:6,וּבְנוֺתֶיהָ אֲשֶׁר בַּשָּׂדֶה בַּחֶרֶב תֵּהָרַגְנָה וְיָדְעוּ כִּי־אֲנִי יְהוָה,TBH
Ezek 26:7,כִּי כֹה אָמַר אֲדֹנָי יְהוִה הִנְנִי מֵבִיא אֶל־צֹר נְבוּכַדְרֶאצַּר מֶלֶךְ־בָּבֶל מִצָּפוֺן מֶלֶךְ מְלָכִים בְּסוּס וּבְרֶכֶב וּבְפָרָשִׁים וְקָהָל וְעַם־רָב,TBH
Ezek 26:8,בְּנוֺתַיִךְ בַּשָּׂדֶה בַּחֶרֶב יַהֲרֹג וְנָתַן עָלַיִךְ דָּיֵק וְשָׁפַךְ עָלַיִךְ סֹלְלָה וְהֵקִים עָלַיִךְ צִנָּה,TBH
Ezek 26:9,וּמְחִי קָבָלּוֺ יִתֵּן בְּחֹמוֺתָיִךְ וּמִגְדְּלֹתַיִךְ יִתֹּץ בְּחַרְבוֺתָיו,TBH
Ezek 26:10,מִשִּׁפְעַת סוּסָיו יְכַסֵּךְ אֲבָקָם מִקּוֺל פָּרַשׁ וְגַלְגַּל וָרֶכֶב תִּרְעַשְׁנָה חוֺמוֺתַיִךְ בְּבֹאוֺ בִּשְׁעָרַיִךְ כִּמְבוֺאֵי עִיר מְבֻקָּעָה,TBH
Ezek 26:11,בְּפַרְסוֺת סוּסָיו יִרְמֹס אֶת־כָּל־חוּצוֺתָיִךְ עַמֵּךְ בַּחֶרֶב יַהֲרֹג וּמַצְּבוֺת עֻזֵּךְ לָאָרֶץ תֵּרֵד,TBH
Ezek 26:12,וְשָׁלְלוּ חֵילֵךְ וּבָזְזוּ רְכֻלָּתֵךְ וְהָרְסוּ חוֺמוֺתַיִךְ וּבָתֵּי חֶמְדָּתֵךְ יִתֹּצוּ וַאֲבָנַיִךְ וְעֵצַיִךְ וַעֲפָרֵךְ בְּתוֺךְ מַיִם יָשִׂימוּ,TBH
Ezek 26:13,וְהִשְׁבַּתִּי הֲמוֺן שִׁירָיִךְ וְקוֺל כִּנּוֺרַיִךְ לֹא יִשָּׁמַע עוֺד,TBH
Ezek 26:14,וּנְתַתִּיךְ לִצְחִיחַ סֶלַע מִשְׁטַח חֲרָמִים תִּהְיֶה לֹא תִבָּנֶה עוֺד כִּי אֲנִי יְהוָה דִּבַּרְתִּי נְאֻם אֲדֹנָי יְהוִה,TBH
Ezek 26:15,כֹּה אָמַר אֲדֹנָי יְהוִה לְצוֺר הֲלֹא מִקּוֺל מַפַּלְתֵּךְ בֶּאֱנֹק חָלָל בֵּהָרֵג הֶרֶג בְּתוֺכֵךְ יִרְעֲשׁוּ הָאִיִּים,TBH
Ezek 26:16,וְיָרְדוּ מֵעַל כִּסְאוֺתָם כֹּל נְשִׂיאֵי הַיָּם וְהֵסִירוּ אֶת־מְעִילֵיהֶם וְאֶת־בִּגְדֵי רִקְמָתָם יִפְשֹׁטוּ חֲרָדוֺת יִלְבָּשׁוּ עַל־הָאָרֶץ יֵשֵׁבוּ וְחָרְדוּ לִרְגָעִים וְשָׁמְמוּ עָלָיִךְ,TBH
Ezek 26:17,וְנָשְׂאוּ עָלַיִךְ קִינָה וְאָמְרוּ לָךְ אֵיךְ אָבַדְתְּ נוֺשֶׁבֶת מִיַּמִּים הָעִיר הַהֻלָּלָה אֲשֶׁר הָיְתָה חֲזָקָה בַיָּם הִיא וְיֹשְׁבֶיהָ אֲשֶׁר־נָתְנוּ חִתִּיתָם לְכָל־יוֺשְׁבֶיהָ,TBH
Ezek 26:18,עַתָּה יֶחְרְדוּ הָאִיִּן יוֺם מַפַּלְתֵּךְ וְנִבְהֲלוּ הָאִיִּים אֲשֶׁר־בַּיָּם מִצֵּאתֵךְ,TBH
Ezek 26:19,כִּי כֹה אָמַר אֲדֹנָי יְהוִה בְּתִתִּי אֹתָךְ עִיר נֶחֱרֶבֶת כֶּעָרִים אֲשֶׁר לֹא־נוֺשָׁבוּ בְּהַעֲלוֺת עָלַיִךְ אֶת־תְּהוֺם וְכִסּוּךְ הַמַּיִם הָרַבִּים,TBH
Ezek 26:20,וְהוֺרַדְתִּיךְ אֶת־יוֺרְדֵי בוֺר אֶל־עַם עוֺלָם וְהוֺשַׁבְתִּיךְ בְּאֶרֶץ תַּחְתִּיּוֺת כָּחֳרָבוֺת מֵעוֺלָם אֶת־יוֺרְדֵי בוֺר לְמַעַן לֹא תֵשֵׁבִי וְנָתַתִּי צְבִי בְּאֶרֶץ חַיִּים,TBH
Ezek 26:21,בַּלָּהוֺת אֶתְּנֵךְ וְאֵינֵךְ וּתְבֻקְשִׁי וְלֹא־תִמָּצְאִי עוֺד לְעוֺלָם נְאֻם אֲדֹנָי יְהוִֺה,TBH
Ezek 27:1,וַיְהִי דְבַר־יְהוָה אֵלַי לֵאמֹר,TBH
Ezek 27:2,וְאַתָּה בֶן־אָדָם שָׂא עַל־צֹר קִינָה,TBH
Ezek 27:3,וְאָמַרְתָּ לְצוֺר הַיֶֹּבֶת עַל־מְבוֺאֹת יָם רֹכֶלֶת הָעַמִּים אֶל־אִיִּים רַבִּים כֹּה אָמַר אֲדֹנָי יְהוִה צוֺר אַתְּ אָמַרְתְּ אֲנִי כְּלִילַת יֹפִי,TBH
Ezek 27:4,בְּלֵב יַמִּים גְּבוּלָיִךְ בֹּנַיִךְ כָּלְלוּ יָפְיֵךְ,TBH
Ezek 27:5,בְּרוֺשִׁים מִשְּׂנִיר בָּנוּ לָךְ אֵת כָּל־לֻחֹתָיִם אֶרֶז מִלְּבָנוֺן לָקָחוּ לַעֲשׂוֺת תֹּרֶן עָלָיִךְ,TBH
Ezek 27:6,אַלּוֺנִים מִבָּשָׁן עָשׂוּ מִשּׁוֺטָיִךְ קַרְשֵׁךְ עָשׂוּ־שֵׁן בַּת־אֲשֻׁרִים מֵאִיֵּי כִּתִּיִּים,TBH
Ezek 27:7,שֵׁשׁ־בְּרִקְמָה מִמִּצְרַיִם הָיָה מִפְרָשֵׂךְ לִהְיוֺת לָךְ לְנֵס תְּכֵלֶת וְאַרְגָּמָן מֵאִיֵּי אֱלִישָׁה הָיָה מְכַסֵּךְ,TBH
Ezek 27:8,יֹשְׁבֵי צִידוֺן וְאַרְוַד הָיוּ שָׁטִים לָךְ חֲכָמַיִךְ צוֺר הָיוּ בָךְ הֵמָּה חֹבְלָיִךְ,TBH
Ezek 27:9,זִקְנֵי גְבַל וַחֲכָמֶיהָ הָיוּ בָךְ מַחֲזִיקֵי בִּדְקֵךְ כָּל־אֳנִיּוֺת הַיָּם וּמַלָּחֵיהֶם הָיוּ בָךְ לַעֲרֹב מַעֲרָבֵךְ,TBH
Ezek 27:10,פָּרַס וְלוּד וּפוּט הָיוּ בְחֵילֵךְ אַנְשֵׁי מִלְחַמְתֵּךְ מָגֵן וְכוֺבַע תִּלּוּ־בָךְ הֵמָּה נָתְנוּ הֲדָרֵךְ,TBH
Ezek 27:11,בְּנֵי אַרְוַד וְחֵילֵךְ עַל־חוֺמוֺתַיִךְ סָבִיב וְגַמָּדִים בְּמִגְדְּלוֺתַיִךְ הָיוּ שִׁלְטֵיהֶם תִּלּוּ עַל־חוֺמוֺתַיִךְ סָבִיב הֵמָּה כָּלְלוּ יָפְיֵךְ,TBH
Ezek 27:12,תַּרְשִׁישׁ סֹחַרְתֵּךְ מֵרֹב כָּל־הוֺן בְּכֶסֶף בַּרְזֶל בְּדִיל וְעוֺפֶרֶת נָתְנוּ עִזְבוֺנָיִךְ,TBH
Ezek 27:13,יָוָן תֻּבַל וָמֶשֶׁךְ הֵמָּה רֹכְלָיִךְ בְּנֶפֶשׁ אָדָם וּכְלֵי נְחֹשֶׁת נָתְנוּ מַעֲרָבֵךְ,TBH
Ezek 27:14,מִבֵּית תּוֺגַרְמָה סוּסִים וּפָרָשִׁים וּפְרָדִים נָתְנוּ עִזְבוֺנָיִךְ,TBH
Ezek 27:15,בְּנֵי דְדָן רֹכְלַיִךְ אִיִּים רַבִּים סְחֹרַת יָדֵךְ קַרְנוֺת שֵׁן וְהָבְנִים הֵשִׁיבוּ אֶשְׁכָּרֵךְ,TBH
Ezek 27:16,אֲרָם סֹחַרְתֵּךְ מֵרֹב מַעֲשָׂיִךְ בְּנֹפֶךְ אַרְגָּמָן וְרִקְמָה וּבוּץ וְרָאמֹת וְכַדְכֹּד נָתְנוּ בְּעִזְבוֺנָיִךְ,TBH
Ezek 27:17,יְהוּדָה וְאֶרֶץ יִשְׂרָאֵל הֵמָּה רֹכְלָיִךְ בְּחִטֵּי מִנִּית וּפַנַּג וּדְבַשׁ וָשֶׁמֶן וָצֹרִי נָתְנוּ מַעֲרָבֵךְ,TBH
Ezek 27:18,דַּמֶּשֶׂק סֹחַרְתֵּךְ בְּרֹב מַעֲשַׂיִךְ מֵרֹב כָּל־הוֺן בְּיֵין חֶלְבּוֺן וְצֶמֶר צָחַר,TBH
Ezek 27:19,וְדָן וְיָוָן מְאוּזָּל בְּעִזְבוֺנַיִךְ נָתָנּוּ בַּרְזֶל עָשׁוֺת קִדָּה וְקָנֶה בְּמַעֲרָבֵךְ הָיָה,TBH
Ezek 27:20,דְּדָן רֹכַלְתֵּךְ בְבִגְדֵי־חֹפֶשׁ לְרִכְבָּה,TBH
Ezek 27:21,עֲרַב וְכָל־נְשִׂיאֵי קֵדָר הֵמָּה סֹחֲרֵי יָדֵךְ בְּכָרִים וְאֵילִים וְעַתּוּדִים בָּם סֹחֲרָיִךְ,TBH
Ezek 27:22,רֹכְלֵי שְׁבָא וְרַעְמָה הֵמָּה רֹכְלָיִךְ בְּרֹאשׁ כָּל־בֹּשֶׂם וּבְכָל־אֶבֶן יְקָרָה וְזָהָב נָתְנוּ עִזְבוֺנָיִךְ,TBH
Ezek 27:23,חָרָן וְכַנֵּה וָעֶדֶן רֹכְלֵי שְׁבָא אַשּׁוּר כִּלְמַד רֹכַלְתֵּךְ,TBH
Ezek 27:24,הֵמָּה רֹכְלַיִךְ בְּמַכְלֻלִים בִּגְלוֺמֵי תְּכֵלֶת וְרִקְמָה וּבְגִנְזֵי בְּרֹמִים בַּחֲבָלִים חֲבֻשִׁים וַאֲרֻזִים בְּמַרְכֻלְתֵּךְ,TBH
Ezek 27:25,אֳנִיּוֺת תַּרְשִׁישׁ שָׁרוֺתַיִךְ מַעֲרָבֵךְ וַתִּמָּלְאִי וַתִּכְבְּדִי מְאֹד בְּלֵב יַמִּים,TBH
Ezek 27:26,בְּמַיִם רַבִּים הֱבִיאוּךְ הַשָּׁטִים אֹתָךְ רוּחַ הַקָּדִים שְׁבָרֵךְ בְּלֵב יַמִּים,TBH
Ezek 27:27,הוֺנֵךְ וְעִזְבוֺנַיִךְ מַעֲרָבֵךְ מַלָּחַיִךְ וְחֹבְלָיִךְ מַחֲזִיקֵי בִדְקֵך וְעֹרְבֵי מַעֲרָבֵךְ וְכָל־אַנְשֵׁי מִלְחַמְתֵּךְ אֲשֶׁר־בָּךְ וּבְכָל־קְהָלֵךְ אֲשֶׁר בְּתוֺכֵךְ יִפְּלוּ בְּלֵב יַמִּים בְּיוֺם מַפַּלְתֵּךְ,TBH
Ezek 27:28,לְקוֺל זַעֲקַת חֹבְלָיִךְ יִרְעֲשׁוּ מִגְרֹשׁוֺת,TBH
Ezek 27:29,וְיָרְדוּ מֵאָנִיּוֺתֵיהֶם כֹּל תֹּפְשֵׂי מָשׁוֺט מַלָּחִים כֹּל חֹבְלֵי הַיָּם אֶל־הָאָרֶץ יַעֲמֹדוּ,TBH
Ezek 27:30,וְהִשְׁמִיעוּ עָלַיִךְ בְּקוֺלָם וְיִזְעֲקוּ מָרָה וְיַעֲלוּ עָפָר עַל־רָאשֵׁיהֶם בָּאֵפֶר יִתְפַּלָּשׁוּ,TBH
Ezek 27:31,וְהִקְרִיחוּ אֵלַיִךְ קָרְחָה וְחָגְרוּ שַׂקִּים וּבָכוּ אֵלַיִךְ בְּמַר־נֶפֶשׁ מִסְפֵּד מָר,TBH
Ezek 27:32,וְנָשְׂאוּ אֵלַיִךְ בְּנִיהֶם קִינָה וְקוֺנְנוּ עָלָיִךְ מִי כְצוֺר כְּדֻמָה בְּתוֺךְ הַיָּם,TBH
Ezek 27:33,בְּצֵאת עִזְבוֺנַיִךְ מִיַּמִּים הִשְׂבַּעַתְּ עַמִּים רַבִּים בְּרֹב הוֺנַיִךְ וּמַעֲרָבַיִךְ הֶעֱשַׁרְתְּ מַלְכֵי־אָרֶץ,TBH
Ezek 27:34,עֵת נִשְׁבֶּרֶת מִיַּמִּים בְּמַעֲמַקֵּי־מָיִם מַעֲרָבֵךְ וְכָל־קְהָלֵךְ בְּתוֺכֵךְ נָפָלוּ,TBH
Ezek 27:35,כֹּל יֹשְׁבֵי הָאִיִּים שָׁמְמוּ עָלָיִךְ וּמַלְכֵיהֶם שָׂעֲרוּ שַׂעַר רָעֲמוּ פָּנִים,TBH
Ezek 27:36,סֹחֲרִים בָּעַמִּים שָׁרְקוּ עָלָיִךְ בַּלָּהוֺת הָיִית וְאֵינֵךְ עַד־עוֺלָם,TBH
Ezek 28:1,וַיְהִי דְבַר־יְהוָה אֵלַי לֵאמֹר,TBH
Ezek 28:2,בֶּן־אָדָם אֱמֹר לִנְגִיד צֹר כֹּה־אָמַר אֲדֹנָי יְהוִֺה יַעַן גָּבַהּ לִבְּךָ וַתֹּאמֶר אֵל אָנִי מוֺשַׁב אֱלֹהִים יָשַׁבְתִּי בְּלֵב יַמִּים וְאַתָּה אָדָם וְלֹא־אֵל וַתִּתֵּן לִבְּךָ כְּלֵב אֱלֹהִים,TBH
Ezek 28:3,הִנֵּה חָכָם אַתָּה מִדָּנִיאֵל כָּל־סָתוּם לֹא עֲמָמוּךָ,TBH
Ezek 28:4,בְּחָכְמָתְךָ וּבִתְבוּנָתְךָ עָשִׂיתָ לְּךָ חָיִל וַתַּעַשׂ זָהָב וָכֶסֶף בְּאוֺצְרוֺתֶיךָ,TBH
Ezek 28:5,בְּרֹב חָכְמָתְךָ בִּרְכֻלָּתְךָ הִרְבִּיתָ חֵילֶךָ וַיִּגְבַּהּ לְבָבְךָ בְּחֵילֶךָ,TBH
Ezek 28:6,לָכֵן כֹּה אָמַר אֲדֹנָי יְהוִה יַעַן תִּתְּךָ אֶת־לְבָבְךָ כְּלֵב אֱלֹהִים,TBH
Ezek 28:7,לָכֵן הִנְנִי מֵבִיא עָלֶיךָ זָרִים עָרִיצֵי גּוֺיִם וְהֵרִיקוּ חַרְבוֺתָם עַל־יְפִי חָכְמָתֶךָ וְחִלְּלוּ יִפְעָתֶךָ,TBH
Ezek 28:8,לַשַּׁחַת יוֺרִדוּךָ וָמַתָּה מְמוֺתֵי חָלָל בְּלֵב יַמִּים,TBH
Ezek 28:9,הֶאָמֹר תֹּאמַר אֱלֹהִים אָנִי לִפְנֵי הֹרְגֶךָ וְאַתָּה אָדָם וְלֹא־אֵל בְּיַד מְחַלְלֶיךָ,TBH
Ezek 28:10,מוֺתֵי עֲרֵלִים תָּמוּת בְּיַד־זָרִים כִּי אֲנִי דִבַּרְתִּי נְאֻם אֲדֹנָי יְהוִה,TBH
Ezek 28:11,וַיְהִי דְבַר־יְהוָה אֵלַי לֵאמֹר,TBH
Ezek 28:12,בֶּן־אָדָם שָׂא קִינָה עַל־מֶלֶךְ צוֺר וְאָמַרְתָּ לּוֺ כֹּה אָמַר אֲדֹנָי יְהוִה אַתָּה חוֺתֵם תָּכְנִית מָלֵא חָכְמָה וּכְלִיל יֹפִי,TBH
Ezek 28:13,בְּעֵדֶן גַּן־אֱלֹהִים הָיִיתָ כָּל־אֶבֶן יְקָרָה מְסֻכָתֶךָ אֹדֶם פִּטְדָה וְיָהֲלֹם תַּרְשִׁישׁ שֹׁהַם וְיָשְׁפֵה סַפִּיר נֹפֶךְ וּבָרְקַת וְזָהָב מְלֶאכֶת תֻּפֶּיךָ וּנְקָבֶיךָ בָּךְ בְּיוֺם הִבָּרַאֲךָ כּוֺנָנוּ,TBH
Ezek 28:14,אַתְּ־כְּרוּב מִמְשַׁח הַסּוֺכֵךְ וּנְתַתִּיךָ בְּהַר קֹדֶשׁ אֱלֹהִים הָיִיתָ בְּתוֺךְ אַבְנֵי־אֵשׁ הִתְהַלָּכְתָּ,TBH
Ezek 28:15,תָּמִים אַתָּה בִּדְרָכֶיךָ מִיּוֺם הִבָּרְאָךְ עַד־נִמְצָא עַוְלָתָה בָּךְ,TBH
Ezek 28:16,בְּרֹב רְכֻלָּתְךָ מָלוּ תוֺכְךָ חָמָס וַתֶּחֱטָא וָאֶחַלֶּלְךָ מֵהַר אֱלֹהִים וָאַבֶּדְךָ כְּרוּב הַסֹּכֵךְ מִתּוֺךְ אַבְנֵי־אֵשׁ,TBH
Ezek 28:17,גָּבַהּ לִבְּךָ בְּיָפְיֶךָ שִׁחַתָּ חָכְמָתְךָ עַל־יִפְעָתֶךָ עַל־אֶרֶץ הִשְׁלַכְתִּיךָ לִפְנֵי מְלָכִים נְתַתִּיךָ לְרַאֲוָה בָךְ,TBH
Ezek 28:18,מֵרֹב עֲוֹנֶיךָ בְּעֶוֶל רְכֻלָּתְךָ חִלַּלְתָּ מִקְדָּשֶׁיךָ וָאוֺצִא־אֵשׁ מִתּוֺכְךָ הִיא אֲכָלַתְךָ וָאֶתֶּנְךָ לְאֵפֶר עַל־הָאָרֶץ לְעֵינֵי כָּל־רֹאֶיךָ,TBH
Ezek 28:19,כָּל־יוֺדְעֶיךָ בָּעַמִּים שָׁמְמוּ עָלֶיךָ בַּלָּהוֺת הָיִיתָ וְאֵינְךָ עַד־עוֺלָם,TBH
Ezek 28:20,וַיְהִי דְבַר־יְהוָה אֵלַי לֵאמֹר,TBH
Ezek 28:21,בֶּן־אָדָם שִׂים פָּנֶיךָ אֶל־צִידוֺן וְהִנָּבֵא עָלֶיהָ,TBH
Ezek 28:22,וְאָמַרְתָּ כֹּה אָמַר אֲדֹנָי יְהוִה הִנְנִי עָלַיִךְ צִידוֺן וְנִכְבַּדְתִּי בְּתוֺכֵךְ וְיָדְעוּ כִּי־אֲנִי יְהוָה בַּעֲשׂוֺתִי בָהּ שְׁפָטִים וְנִקְדַּשְׁתִּי בָהּ,TBH
Ezek 28:23,וְשִׁלַּחְתִּי־בָהּ דֶּבֶר וָדָם בְּחוּצוֺתֶיהָ וְנִפְלַל חָלָל בְּתוֺכָהּ בְּחֶרֶב עָלֶיהָ מִסָּבִיב וְיָדְעוּ כִּי־אֲנִי יְהוָה,TBH
Ezek 28:24,וְלֹא־יִהְיֶה עוֺד לְבֵית יִשְׂרָאֵל סִלּוֺן מַמְאִיר וְקוֺץ מַכְאִב מִכֹּל סְבִיבֹתָם הַשָּׁאטִים אוֺתָם וְיָדְעוּ כִּי אֲנִי אֲדֹנָי יְהוִה,TBH
Ezek 28:25,כֹּה־אָמַר אֲדֹנָי יְהוִה בְּקַבְּצִי אֶת־בֵּית יִשְׂרָאֵל מִן־הָעַמִּים אֲשֶׁר נָפֹצוּ בָם וְנִקְדַּשְׁתִּי בָם לְעֵינֵי הַגּוֺיִם וְיָשְׁבוּ עַל־אַדְמָתָם אֲשֶׁר נָתַתִּי לְעַבְדִּי לְיַעֲקֹב,TBH
Ezek 28:26,וְיָשְׁבוּ עָלֶיהָ לָבֶטַח וּבָנוּ בָתִּים וְנָטְעוּ כְרָמִים וְיָשְׁבוּ לָבֶטַח בַּעֲשׂוֺתִי שְׁפָטִים בְּכֹל הַשָּׁאטִים אֹתָם מִסְּבִיבוֺתָם וְיָדְעוּ כִּי אֲנִי יְהוָה אֱלֹהֵיהֶם,TBH
Ezek 29:1,בַּשָּׁנָה הָעֲשִׂירִית בָּעֲשִׂרִי בִּשְׁנֵים עָשָׂר לַחֹדֶשׁ הָיָה דְבַר־יְהוָה אֵלַי לֵאמֹר,TBH
Ezek 29:2,בֶּן־אָדָם שִׂים פָּנֶיךָ עַל־פַּרְעֹה מֶלֶךְ מִצְרָיִם וְהִנָּבֵא עָלָיו וְעַל־מִצְרַיִם כֻּלָּהּ,TBH
Ezek 29:3,דַּבֵּר וְאָמַרְתָּ כֹּה־אָמַר אֲדֹנָי יְהוִה הִנְנִי עָלֶיךָ פַּרְעֹה מֶלֶךְ־מִצְרַיִם הַתַּנִּים הַגָּדוֺל הָרֹבֵץ בְּתוֺךְ יְאֹרָיו אֲשֶׁר אָמַר לִי יְאֹרִי וַאֲנִי עֲשִׂיתִנִי,TBH
Ezek 29:4,וְנָתַתִּי חַחִים בִּלְחָיֶיךָ וְהִדְבַּקְתִּי דְגַת־יְאֹרֶיךָ בְּקַשְׂקְשֹׂתֶיךָ וְהַעֲלִיתִיךָ מִתּוֺךְ יְאֹרֶיךָ וְאֵת כָּל־דְּגַת יְאֹרֶיךָ בְּקַשְׂקְשֹׂתֶיךָ תִּדְבָּק,TBH
Ezek 29:5,וּנְטַשְׁתִּיךָ הַמִּדְבָּרָה אוֺתְךָ וְאֵת כָּל־דְּגַת יְאֹרֶיךָ עַל־פְּנֵי הַשָּׂדֶה תִּפּוֺל לֹא תֵאָסֵף וְלֹא תִקָּבֵץ לְחַיַּת הָאָרֶץ וּלְעוֺף הַשָּׁמַיִם נְתַתִּיךָ לְאָכְלָה,TBH
Ezek 29:6,וְיָדְעוּ כָּל־יֹשְׁבֵי מִצְרַיִם כִּי אֲנִי יְהוָה יַעַן הֱיוֺתָם מִשְׁעֶנֶת קָנֶה לְבֵית יִשְׂרָאֵל,TBH
Ezek 29:7,בְּתָפְשָׂם בְּךָ בַכַּף תֵּרוֺץ וּבָקַעְתָּ לָהֶם כָּל־כָּתֵף וּבְהִשָּׁעֲנָם עָלֶיךָ תִּשָּׁבֵר וְהַעֲמַדְתָּ לָהֶם כָּל־מָתְנָיִם,TBH
Ezek 29:8,לָכֵן כֹּה אָמַר אֲדֹנָי יְהוִה הִנְנִי מֵבִיא עָלַיִךְ חָרֶב וְהִכְרַתִּי מִמֵּךְ אָדָם וּבְהֵמָה,TBH
Ezek 29:9,וְהָיְתָה אֶרֶץ־מִצְרַיִם לִשְׁמָמָה וְחָרְבָּה וְיָדְעוּ כִּי־אֲנִי יְהוָה יַעַן אָמַר יְאֹר לִי וַאֲנִי עָשִׂיתִי,TBH
Ezek 29:10,לָכֵן הִנְנִי אֵלֶיךָ וְאֶל־יְאֹרֶיךָ וְנָתַתִּי אֶת־אֶרֶץ מִצְרַיִם לְחָרְבוֺת חֹרֶב שְׁמָמָה מִמִּגְדֹּל סְוֵנֵה וְעַד־גְּבוּל כּוּשׁ,TBH
Ezek 29:11,לֹא תַעֲבָר־בָּהּ רֶגֶל אָדָם וְרֶגֶל בְּהֵמָה לֹא תַעֲבָר־בָּהּ וְלֹא תֵשֵׁב אַרְבָּעִים שָׁנָה,TBH
Ezek 29:12,וְנָתַתִּי אֶת־אֶרֶץ מִצְרַיִם שְׁמָמָה בְּתוֺךְ אֲרָצוֺת נְשַׁמּוֺת וְעָרֶיהָ בְּתוֺךְ עָרִים מָחֳרָבוֺת תִּהְיֶיןָ שְׁמָמָה אַרְבָּעִים שָׁנָה וַהֲפִצֹתִי אֶת־מִצְרַיִם בַּגּוֺיִם וְזֵרִיתִים בָּאֲרָצוֺת,TBH
Ezek 29:13,כִּי כֹּה אָמַר אֲדֹנָי יְהוִה מִקֵּץ אַרְבָּעִים שָׁנָה אֲקַבֵּץ אֶת־מִצְרַיִם מִן־הָעַמִּים אֲשֶׁר־נָפֹצוּ שָׁמָּה,TBH
Ezek 29:14,וְשַׁבְתִּי אֶת־שְׁבוּת מִצְרַיִם וַהֲשִׁבֹתִי אֹתָם אֶרֶץ פַּתְרוֺס עַל־אֶרֶץ מְכוּרָתָם וְהָיוּ שָׁם מַמְלָכָה שְׁפָלָה,TBH
Ezek 29:15,מִן־הַמַּמְלָכוֺת תִּהְיֶה שְׁפָלָה וְלֹא־תִתְנַשֵּׂא עוֺד עַל־הַגּוֺיִם וְהִמְעַטְתִּים לְבִלְתִּי רְדוֺת בַּגּוֺיִם,TBH
Ezek 29:16,וְלֹא יִהְיֶה־עוֺד לְבֵית יִשְׂרָאֵל לְמִבְטָח מַזְכִּיר עָוֹן בִּפְנוֺתָם אַחֲרֵיהֶם וְיָדְעוּ כִּי אֲנִי אֲדֹנָי יְהוִה,TBH
Ezek 29:17,וַיְהִי בְּעֶשְׂרִים וָשֶׁבַע שָׁנָה בָּרִאשׁוֺן בְּאֶחָד לַחֹדֶשׁ הָיָה דְבַר־יְהוָה אֵלַי לֵאמֹר,TBH
Ezek 29:18,בֶּן־אָדָם נְבוּכַדְרֶאצַּר מֶלֶךְ־בָּבֶל הֶעֱבִיד אֶת־חֵילוֺ עֲבֹדָה גְדֹלָה אֶל־צֹר כָּל־רֹאשׁ מֻקְרָח וְכָל־כָּתֵף מְרוּטָה וְשָׂכָר לֹא־הָיָה לוֺ וּלְחֵילוֺ מִצֹּר עַל־הָעֲבֹדָה אֲשֶׁר־עָבַד עָלֶיהָ,TBH
Ezek 29:19,לָכֵן כֹּה אָמַר אֲדֹנָי יְהוִה הִנְנִי נֹתֵן לִנְבוּכַדְרֶאצַּר מֶלֶךְ־בָּבֶל אֶת־אֶרֶץ מִצְרָיִם וְנָשָׂא הֲמֹנָהּ וְשָׁלַל שְׁלָלָהּ וּבָזַז בִּזָּהּ וְהָיְתָה שָׂכָר לְחֵילוֺ,TBH
Ezek 29:20,פְּעֻלָּתוֺ אֲשֶׁר־עָבַד בָּהּ נָתַתִּי לוֺ אֶת־אֶרֶץ מִצְרָיִם אֲשֶׁר עָשׂוּ לִי נְאֻם אֲדֹנָי יְהוִה,TBH
Ezek 29:21,בַּיּוֺם הַהוּא אַצְמִיחַ קֶרֶן לְבֵית יִשְׂרָאֵל וּלְךָ אֶתֵּן פִּתְחוֺן־פֶּה בְּתוֺכָם וְיָדְעוּ כִּי־אֲנִי יְהוָה,TBH
Ezek 30:1,וַיְהִי דְבַר־יְהוָה אֵלַי לֵאמֹר,TBH
Ezek 30:2,בֶּן־אָדָם הִנָּבֵא וְאָמַרְתָּ כֹּה אָמַר אֲדֹנָי יְהוִה הֵילִילוּ הָהּ לַיּוֺם,TBH
Ezek 30:3,כִּי־קָרוֺב יוֺם וְקָרוֺב יוֺם לַיהוָה יוֺם עָנָן עֵת גּוֺיִם יִהְיֶה,TBH
Ezek 30:4,וּבָאָה חֶרֶב בְּמִצְרַיִם וְהָיְתָה חַלְחָלָה בְּכוּשׁ בִּנְפֹל חָלָל בְּמִצְרָיִם וְלָקְחוּ הֲמוֺנָהּ וְנֶהֶרְסוּ יְסוֺדֹתֶיהָ,TBH
Ezek 30:5,כּוּשׁ וּפוּט וְלוּד וְכָל־הָעֶרֶב וְכוּב וּבְנֵי אֶרֶץ הַבְּרִית אִתָּם בַּחֶרֶב יִפֹּלוּ,TBH
Ezek 30:6,כֹּה אָמַר יְהוָה וְנָפְלוּ סֹמְכֵי מִצְרַיִם וְיָרַד גְּאוֺן עֻזָּהּ מִמִּגְדֹּל סְוֵנֵה בַּחֶרֶב יִפְּלוּ־בָהּ נְאֻם אֲדֹנָי יְהוִה,TBH
Ezek 30:7,וְנָשַׁמּוּ בְּתוֺךְ אֲרָצוֺת נְשַׁמּוֺת וְעָרָיו בְּתוֺךְ־עָרִים נַחֲרָבוֺת תִּהְיֶינָה,TBH
Ezek 30:8,וְיָדְעוּ כִּי־אֲנִי יְהוָה בְּתִתִּי־אֵשׁ בְּמִצְרַיִם וְנִשְׁבְּרוּ כָּל־עֹזְרֶיהָ,TBH
Ezek 30:9,בַּיּוֺם הַהוּא יֵצְאוּ מַלְאָכִים מִלְּפָנַי בַּצִּים לְהַחֲרִיד אֶת־כּוּשׁ בֶּטַח וְהָיְתָה חַלְחָלָה בָהֶם בְּיוֺם מִצְרַיִם כִּי הִנֵּה בָּאָה,TBH
Ezek 30:10,כֹּה אָמַר אֲדֹנָי יְהוִה וְהִשְׁבַּתִּי אֶת־הֲמוֺן מִצְרַיִם בְּיַד נְבוּכַדְרֶאצַּר מֶלֶךְ־בָּבֶל,TBH
Ezek 30:11,הוּא וְעַמּוֺ אִתּוֺ עָרִיצֵי גוֺיִם מוּבָאִים לְשַׁחֵת הָאָרֶץ וְהֵרִיקוּ חַרְבוֺתָם עַל־מִצְרַיִם וּמָלְאוּ אֶת־הָאָרֶץ חָלָל,TBH
Ezek 30:12,וְנָתַתִּי יְאֹרִים חָרָבָה וּמָכַרְתִּי אֶת־הָאָרֶץ בְּיַד־רָעִים וַהֲשִׁמֹּתִי אֶרֶץ וּמְלֹאָהּ בְּיַד־זָרִים אֲנִי יְהוָה דִּבַּרְתִּי,TBH
Ezek 30:13,כֹּה־אָמַר אֲדֹנָי יְהוִה וְהַאֲבַדְתִּי גִלּוּלִים וְהִשְׁבַּתִּי אֱלִילִים מִנֹּף וְנָשִׂיא מֵאֶרֶץ־מִצְרַיִם לֹא יִהְיֶה־עוֺד וְנָתַתִּי יִרְאָה בְּאֶרֶץ מִצְרָיִם,TBH
Ezek 30:14,וַהֲשִׁמֹּתִי אֶת־פַּתְרוֺס וְנָתַתִּי אֵשׁ בְּצֹעַן וְעָשִׂיתִי שְׁפָטִים בְּנֹא,TBH
Ezek 30:15,וְשָׁפַכְתִּי חֲמָתִי עַל־סִין מָעוֺז מִצְרָיִם וְהִכְרַתִּי אֶת־הֲמוֺן נֹא,TBH
Ezek 30:16,וְנָתַתִּי אֵשׁ בְּמִצְרַיִם חוּל תָּחוּל סִין וְנֹא תִּהְיֶה לְהִבָּקֵעַ וְנֹף צָרֵי יוֺמָם,TBH
Ezek 30:17,בַּחוּרֵי אָוֶן וּפִי־בֶסֶת בַּחֶרֶב יִפֹּלוּ וְהֵנָּה בַּשְּׁבִי תֵלַכְנָה,TBH
Ezek 30:18,וּבִתְחַפְנְחֵס חָשַׂךְ הַיּוֺם בְּשִׁבְרִי־שָׁם אֶת־מֹטוֺת מִצְרַיִם וְנִשְׁבַּת־בָּהּ גְּאוֺן עֻזָּהּ הִיא עָנָן יְכַסֶּנָּה וּבְנוֺתֶיהָ בַּשְּׁבִי תֵלַכְנָה,TBH
Ezek 30:19,וְעָשִׂיתִי שְׁפָטִים בְּמִצְרָיִם וְיָדְעוּ כִּי־אֲנִי יְהוָה,TBH
Ezek 30:20,וַיְהִי בְּאַחַת עֶשְׂרֵה שָׁנָה בָּרִאשׁוֺן בְּשִׁבְעָה לַחֹדֶשׁ הָיָה דְבַר־יְהוָה אֵלַי לֵאמֹר,TBH
Ezek 30:21,בֶּן־אָדָם אֶת־זְרוֺעַ פַּרְעֹה מֶלֶךְ־מִצְרַיִם שָׁבָרְתִּי וְהִנֵּה לֹא־חֻבְּשָׁה לָתֵת רְפֻאוֺת לָשׂוּם חִתּוּל לְחָבְשָׁהּ לְחָזְקָהּ לִתְפֹּשׂ בֶּחָרֶב,TBH
Ezek 30:22,לָכֵן כֹּה־אָמַר אֲדֹנָי יְהוִֺה הִנְנִי אֶל־פַּרְעֹה מֶלֶךְ־מִצְרַיִם וְשָׁבַרְתִּי אֶת־זְרֹעֹתָיו אֶת־הַחֲזָקָה וְאֶת־הַנִּשְׁבָּרֶת וְהִפַּלְתִּי אֶת־הַחֶרֶב מִיָּדוֺ,TBH
Ezek 30:23,וַהֲפִצוֺתִי אֶת־מִצְרַיִם בַּגּוֺיִם וְזֵרִיתִם בָּאֲרָצוֺת,TBH
Ezek 30:24,וְחִזַּקְתִּי אֶת־זְרֹעוֺת מֶלֶךְ בָּבֶל וְנָתַתִּי אֶת־חַרְבִּי בְּיָדוֺ וְשָׁבַרְתִּי אֶת־זְרֹעוֺת פַּרְעֹה וְנָאַק נַאֲקוֺת חָלָל לְפָנָיו,TBH
Ezek 30:25,וְהַחֲזַקְתִּי אֶת־זְרֹעוֺת מֶלֶךְ בָּבֶל וּזְרֹעוֺת פַּרְעֹה תִּפֹּלְנָה וְיָדְעוּ כִּי־אֲנִי יְהוָה בְּתִתִּי חַרְבִּי בְּיַד מֶלֶךְ־בָּבֶל וְנָטָה אוֺתָהּ אֶל־אֶרֶץ מִצְרָיִם,TBH
Ezek 30:26,וַהֲפִצוֺתִי אֶת־מִצְרַיִם בַּגּוֺיִם וְזֵרִיתִי אוֺתָם בָּאֲרָצוֺת וְיָדְעוּ כִּי־אֲנִי יְהוָה,TBH
Ezek 31:1,וַיְהִי בְּאַחַת עֶשְׂרֵה שָׁנָה בַּשְּׁלִישִׁי בְּאֶחָד לַחֹדֶשׁ הָיָה דְבַר־יְהוָה אֵלַי לֵאמֹר,TBH
Ezek 31:2,בֶּן־אָדָם אֱמֹר אֶל־פַּרְעֹה מֶלֶךְ־מִצְרַיִם וְאֶל־הֲמוֺנוֺ אֶל־מִי דָּמִיתָ בְגָדְלֶךָ,TBH
Ezek 31:3,הִנֵּה אַשּׁוּר אֶרֶז בַּלְּבָנוֺן יְפֵה עָנָף וְחֹרֶשׁ מֵצַל וּגְבַהּ קוֺמָה וּבֵין עֲבֹתִים הָיְתָה צַמַּרְתּוֺ,TBH
Ezek 31:4,מַיִם גִּדְּלוּהוּ תְּהוֺם רֹמְמָתְהוּ אֶת־נַהֲרֹתֶיהָ הֹלֵךְ סְבִיבוֺת מַטָּעָהּ וְאֶת־תְּעָלֹתֶיהָ שִׁלְחָה אֶל כָּל־עֲצֵי הַשָּׂדֶה,TBH
Ezek 31:5,עַל־כֵּן גָּבְהָא קֹמָתוֺ מִכֹּל עֲצֵי הַשָּׂדֶה וַתִּרְבֶּינָה סַרְעַפֹּתָיו וַתֶּאֱרַכְנָה פֹארֹתָיו מִמַּיִם רַבִּים בְּשַׁלְּחוֺ,TBH
Ezek 31:6,בִּסְעַפֹּתָיו קִנְנוּ כָּל־עוֺף הַשָּׁמַיִם וְתַחַת פֹּארֹתָיו יָלְדוּ כֹּל חַיַּת הַשָּׂדֶה וּבְצִלּוֺ יֵשְׁבוּ כֹּל גּוֺיִם רַבִּים,TBH
Ezek 31:7,וַיְּיִף בְּגָדְלוֺ בְּאֹרֶךְ דָּלִיּוֺתָיו כִּי־הָיָה שָׁרְשׁוֺ אֶל־מַיִם רַבִּים,TBH
Ezek 31:8,אֲרָזִים לֹא־עֲמָמֻהוּ בְּגַן־אֱלֹהִים בְּרוֺשִׁים לֹא דָמוּ אֶל־סְעַפֹּתָיו וְעַרְמֹנִים לֹא־הָיוּ כְּפֹארֹתָיו כָּל־עֵץ בְּגַן־אֱלֹהִים לֹא־דָמָה אֵלָיו בְּיָפְיוֺ,TBH
Ezek 31:9,יָפֶה עֲשִׂיתִיו בְּרֹב דָּלִיּוֺתָיו וַיְקַנְאֻהוּ כָּל־עֲצֵי־עֵדֶן אֲשֶׁר בְּגַן הָאֱלֹהִים,TBH
Ezek 31:10,לָכֵן כֹּה אָמַר אֲדֹנָי יְהוִה יַעַן אֲשֶׁר גָּבַהְתָּ בְּקוֺמָה וַיִּתֵּן צַמַּרְתּוֺ אֶל־בֵּין עֲבוֺתִים וְרָם לְבָבוֺ בְּגָבְהוֺ,TBH
Ezek 31:11,וְאֶתְּנֵהוּ בְּיַד אֵיל גּוֺיִם עָשׂוֺ יַעֲשֶׂה לוֺ כְּרִשְׁעוֺ גֵּרַשְׁתִּהוּ,TBH
Ezek 31:12,וַיִּכְרְתֻהוּ זָרִים עָרִיצֵי גוֺיִם וַיִּטְּשֻׁהוּ אֶל־הֶהָרִים וּבְכָל־גֵּאָיוֺת נָפְלוּ דָלִיּוֺתָיו וַתִּשָּׁבַרְנָה פֹארֹתָיו בְּכֹל אֲפִיקֵי הָאָרֶץ וַיֵּרְדוּ מִצִּלּוֺ כָּל־עַמֵּי הָאָרֶץ וַיִּטְּשֻׁהוּ,TBH
Ezek 31:13,עַל־מַפַּלְתּוֺ יִשְׁכְּנוּ כָּל־עוֺף הַשָּׁמָיִם וְאֶל־פֹּארֹתָיו הָיוּ כֹּל חַיַּת הַשָּׂדֶה,TBH
Ezek 31:14,לְמַעַן אֲשֶׁר לֹא־יִגְבְּהוּ בְקוֺמָתָם כָּל־עֲצֵי־מַיִם וְלֹא־יִתְּנוּ אֶת־צַמַּרְתָּם אֶל־בֵּין עֲבֹתִים וְלֹא־יַעַמְדוּ אֵלֵיהֶם בְּגָבְהָם כָּל־שֹׁתֵי מָיִם כִּי־כֻלָּם נִתְּנוּ לַמָּוֶת אֶל־אֶרֶץ תַּחְתִּית בְּתוֺךְ בְּנֵי אָדָם אֶל־יוֺרְדֵי בוֺר,TBH
Ezek 31:15,כֹּה־אָמַר אֲדֹנָי יְהוִה בְּיוֺם רִדְתּוֺ שְׁאוֺלָה הֶאֱבַלְתִּי כִּסֵּתִי עָלָיו אֶת־תְּהוֺם וָאֶמְנַע נַהֲרוֺתֶיהָ וַיִּכָּלְאוּ מַיִם רַבִּים וָאַקְדִּר עָלָיו לְבָנוֺן וְכָל־עֲצֵי הַשָּׂדֶה עָלָיו עֻלְפֶּה,TBH
Ezek 31:16,מִקּוֺל מַפַּלְתּוֺ הִרְעַשְׁתִּי גוֺיִם בְּהוֺרִדִי אֹתוֺ שְׁאוֺלָה אֶת־יוֺרְדֵי בוֺר וַיִּנָּחֲמוּ בְּאֶרֶץ תַּחְתִּית כָּל־עֲצֵי־עֵדֶן מִבְחַר וְטוֺב־לְבָנוֺן כָּל־שֹׁתֵי מָיִם,TBH
Ezek 31:17,גַּם־הֵם אִתּוֺ יָרְדוּ שְׁאוֺלָה אֶל־חַלְלֵי־חָרֶב וּזְרֹעוֺ יָשְׁבוּ בְצִלּוֺ בְּתוֺךְ גּוֺיִם,TBH
Ezek 31:18,אֶל־מִי דָמִיתָ כָּכָה בְּכָבוֺד וּבְגֹדֶל בַּעֲצֵי־עֵדֶן וְהוּרַדְתָּ אֶת־עֲצֵי־עֵדֶן אֶל־אֶרֶץ תַּחְתִּית בְּתוֺךְ עֲרֵלִים תִּשְׁכַּב אֶת־חַלְלֵי־חֶרֶב הוּא פַרְעֹה וְכָל־הֲמוֺנוֺ נְאֻם אֲדֹנָי יְהוִה,TBH
Ezek 32:1,וַיְהִי בִּשְׁתֵּי עֶשְׂרֵה שָׁנָה בִּשְׁנֵי־עָשָׂר חֹדֶשׁ בְּאֶחָד לַחֹדֶשׁ הָיָה דְבַר־יְהוָה אֵלַי לֵאמֹר,TBH
Ezek 32:2,בֶּן־אָדָם שָׂא קִינָה עַל־פַּרְעֹה מֶלֶךְ־מִצְרַיִם וְאָמַרְתָּ אֵלָיו כְּפִיר גּוֺיִם נִדְמֵיתָ וְאַתָּה כַּתַּנִּים בַּיַּמִּים וַתָּגַח בְּנַהֲרוֺתֶיךָ וַתִּדְלַח־מַיִם בְּרַגְלֶיךָ וַתִּרְפֹּס נַהֲרוֺתָם,TBH
Ezek 32:3,כֹּה אָמַר אֲדֹנָי יְהוִה וּפָרַשְׂתִּי עָלֶיךָ אֶת־רִשְׁתִּי בִּקְהַל עַמִּים רַבִּים וְהֶעֱלוּךָ בְּחֶרְמִי,TBH
Ezek 32:4,וּנְטַשְׁתִּיךָ בָאָרֶץ עַל־פְּנֵי הַשָּׂדֶה אֲטִילֶךָ וְהִשְׁכַּנְתִּי עָלֶיךָ כָּל־עוֺף הַשָּׁמַיִם וְהִשְׂבַּעְתִּי מִמְּךָ חַיַּת כָּל־הָאָרֶץ,TBH
Ezek 32:5,וְנָתַתִּי אֶת־בְּשָׂרְךָ עַל־הֶהָרִים וּמִלֵּאתִי הַגֵּאָיוֺת רָמוּתֶךָ,TBH
Ezek 32:6,וְהִשְׁקֵיתִי אֶרֶץ צָפָתְךָ מִדָּמְךָ אֶל־הֶהָרִים וַאֲפִקִים יִמָּלְאוּן מִמֶּךָּ,TBH
Ezek 32:7,וְכִסֵּיתִי בְכַבּוֺתְךָ שָׁמַיִם וְהִקְדַּרְתִּי אֶת־כֹּכְבֵיהֶם שֶׁמֶשׁ בֶּעָנָן אֲכַסֶּנּוּ וְיָרֵחַ לֹא־יָאִיר אוֺרוֺ,TBH
Ezek 32:8,כָּל־מְאוֺרֵי אוֺר בַּשָּׁמַיִם אַקְדִּירֵם עָלֶיךָ וְנָתַתִּי חֹשֶׁךְ עַל־אַרְצְךָ נְאֻם אֲדֹנָי יְהוִה,TBH
Ezek 32:9,וְהִכְעַסְתִּי לֵב עַמִּים רַבִּים בַּהֲבִיאִי שִׁבְרְךָ בַּגּוֺיִם עַל־אֲרָצוֺת אֲשֶׁר לֹא־יְדַעְתָּם,TBH
Ezek 32:10,וַהֲשִׁמּוֺתִי עָלֶיךָ עַמִּים רַבִּים וּמַלְכֵיהֶם יִשְׂעֲרוּ עָלֶיךָ שַׂעַר בְּעוֺפְפִי חַרְבִּי עַל־פְּנֵיהֶם וְחָרְדוּ לִרְגָעִים אִישׁ לְנַפְשׁוֺ בְּיוֺם מַפַּלְתֶּךָ,TBH
Ezek 32:11,כִּי כֹּה אָמַר אֲדֹנָי יְהוִה חֶרֶב מֶלֶךְ־בָּבֶל תְּבוֺאֶךָ,TBH
Ezek 32:12,בְּחַרְבוֺת גִּבּוֺרִים אַפִּיל הֲמוֺנֶךָ עָרִיצֵי גוֺיִם כֻּלָּם וְשָׁדְדוּ אֶת־גְּאוֺן מִצְרַיִם וְנִשְׁמַד כָּל־הֲמוֺנָהּ,TBH
Ezek 32:13,וְהַאֲבַדְתִּי אֶת־כָּל־בְּהֶמְתָּהּ מֵעַל מַיִם רַבִּים וְלֹא תִדְלָחֵם רֶגֶל־אָדָם עוֺד וּפַרְסוֺת בְּהֵמָה לֹא תִדְלָחֵם,TBH
Ezek 32:14,אָז אַשְׁקִיעַ מֵימֵיהֶם וְנַהֲרוֺתָם כַּשֶּׁמֶן אוֺלִיךְ נְאֻם אֲדֹנָי יְהוִה,TBH
Ezek 32:15,בְּתִתִּי אֶת־אֶרֶץ מִצְרַיִם שְׁמָמָה וּנְשַׁמָּה אֶרֶץ מִמְּלֹאָהּ בְּהַכּוֺתִי אֶת־כָּל־יוֺשְׁבֵי בָהּ וְיָדְעוּ כִּי־אֲנִי יְהוָה,TBH
Ezek 32:16,קִינָה הִיא וְקוֺנְנוּהָ בְּנוֺת הַגּוֺיִם תְּקוֺנֵנָּה אוֺתָהּ עַל־מִצְרַיִם וְעַל־כָּל־הֲמוֺנָהּ תְּקוֺנֵנָּה אוֺתָהּ נְאֻם אֲדֹנָי יְהוִה,TBH
Ezek 32:17,וַיְהִי בִּשְׁתֵּי עֶשְׂרֵה שָׁנָה בַּחֲמִשָּׁה עָשָׂר לַחֹדֶשׁ הָיָה דְבַר־יְהוָה אֵלַי לֵאמֹר,TBH
Ezek 32:18,בֶּן־אָדָם נְהֵה עַל־הֲמוֺן מִצְרַיִם וְהוֺרִדֵהוּ אוֺתָהּ וּבְנוֺת גּוֺיִם אַדִּרִם אֶל־אֶרֶץ תַּחְתִּיּוֺת אֶת־יוֺרְדֵי בוֺר,TBH
Ezek 32:19,מִמִּי נָעָמְתָּ רְדָה וְהָשְׁכְּבָה אֶת־עֲרֵלִים,TBH
Ezek 32:20,בְּתוֺךְ חַלְלֵי־חֶרֶב יִפֹּלוּ חֶרֶב נִתָּנָה מָשְׁכוּ אוֺתָהּ וְכָל־הֲמוֺנֶיהָ,TBH
Ezek 32:21,יְדַבְּרוּ־לוֺ אֵלֵי גִבּוֺרִים מִתּוֺךְ שְׁאוֺל אֶת־עֹזְרָיו יָרְדוּ שָׁכְבוּ הָעֲרֵלִים חַלְלֵי־חָרֶב,TBH
Ezek 32:22,שָׁם אַשּׁוּר וְכָל־קְהָלָהּ סְבִיבוֺתָיו קִבְרֹתָיו כֻּלָּם חֲלָלִים הַנֹּפְלִים בֶּחָרֶב,TBH
Ezek 32:23,אֲשֶׁר נִתְּנוּ קִבְרֹתֶיהָ בְּיַרְכְּתֵי־בוֺר וַיְהִי קְהָלָהּ סְבִיבוֺת קְבֻרָתָהּ כֻּלָּם חֲלָלִים נֹפְלִים בַּחֶרֶב אֲשֶׁר־נָתְנוּ חִתִּית בְּאֶרֶץ חַיִּים,TBH
Ezek 32:24,שָׁם עֵילָם וְכָל־הֲמוֺנָהּ סְבִיבוֺת קְבֻרָתָהּ כֻּלָּם חֲלָלִים הַנֹּפְלִים בַּחֶרֶב אֲשֶׁר־יָרְדוּ עֲרֵלִים אֶל־אֶרֶץ תַּחְתִּיּוֺת אֲשֶׁר נָתְנוּ חִתִּיתָם בְּאֶרֶץ חַיִּים וַיִּשְׂאוּ כְלִמָּתָם אֶת־יוֺרְדֵי בוֺר,TBH
Ezek 32:25,בְּתוֺךְ חֲלָלִים נָתְנוּ מִשְׁכָּב לָהּ בְּכָל־הֲמוֺנָהּ סְבִיבוֺתָיו קִבְרֹתֶהָ כֻּלָּם עֲרֵלִים חַלְלֵי־חֶרֶב כִּי־נִתַּן חִתִּיתָם בְּאֶרֶץ חַיִּים וַיִּשְׂאוּ כְלִמָּתָם אֶת־יוֺרְדֵי בוֺר בְּתוֺךְ חֲלָלִים נִתָּן,TBH
Ezek 32:26,שָׁם מֶשֶׁךְ תֻּבַל וְכָל־הֲמוֺנָהּ סְבִיבוֺתָיו קִבְרוֺתֶיהָ כֻּלָּם עֲרֵלִים מְחֻלְלֵי חֶרֶב כִּי־נָתְנוּ חִתִּיתָם בְּאֶרֶץ חַיִּים,TBH
Ezek 32:27,וְלֹא יִשְׁכְּבוּ אֶת־גִּבּוֺרִים נֹפְלִים מֵעֲרֵלִים אֲשֶׁר יָרְדוּ־שְׁאוֺל בִּכְלֵי־מִלְחַמְתָּם וַיִּתְּנוּ אֶת־חַרְבוֺתָם תַּחַת רָאשֵׁיהֶם וַתְּהִי עֲוֹנֹתָם עַל־עַצְמוֺתָם כִּי־חִתִּית גִּבּוֺרִים בְּאֶרֶץ חַיִּים,TBH
Ezek 32:28,וְאַתָּה בְּתוֺךְ עֲרֵלִים תִּשָּׁבַר וְתִשְׁכַּב אֶת־חַלְלֵי־חָרֶב,TBH
Ezek 32:29,שָׁמָּה אֱדוֺם מְלָכֶיהָ וְכָל־נְשִׂיאֶיהָ אֲשֶׁר־נִתְּנוּ בִגְבוּרָתָם אֶת־חַלְלֵי־חָרֶב הֵמָּה אֶת־עֲרֵלִים יִשְׁכָּבוּ וְאֶת־יֹרְדֵי בוֺר,TBH
Ezek 32:30,שָׁמָּה נְסִיכֵי צָפוֺן כֻּלָּם וְכָל־צִדֹנִי אֲשֶׁר־יָרְדוּ אֶת־חֲלָלִים בְּחִתִּיתָם מִגְּבוּרָתָם בּוֺשִׁים וַיִּשְׁכְּבוּ עֲרֵלִים אֶת־חַלְלֵי־חֶרֶב וַיִּשְׂאוּ כְלִמָּתָם אֶת־יוֺרְדֵי בוֺר,TBH
Ezek 32:31,אוֺתָם יִרְאֶה פַרְעֹה וְנִחַם עַל־כָּל־הֲמוֺנוֺ חַלְלֵי־חֶרֶב פַּרְעֹה וְכָל־חֵילוֺ נְאֻם אֲדֹנָי יְהוִה,TBH
Ezek 32:32,כִּי־נָתַתִּי אֶת־חִתִּיתִי בְּאֶרֶץ חַיִּים וְהֻשְׁכַּב בְּתוֺךְ עֲרֵלִים אֶת־חַלְלֵי־חֶרֶב פַּרְעֹה וְכָל־הֲמוֺנוֺ נְאֻם אֲדֹנָי יְהוִה,TBH
Ezek 33:1,וַיְהִי דְבַר־יְהוָה אֵלַי לֵאמֹר,TBH
Ezek 33:2,בֶּן־אָדָם דַּבֵּר אֶל־בְּנֵי־עַמְּךָ וְאָמַרְתָּ אֲלֵיהֶם אֶרֶץ כִּי־אָבִיא עָלֶיהָ חָרֶב וְלָקְחוּ עַם־הָאָרֶץ אִישׁ אֶחָד מִקְצֵיהֶם וְנָתְנוּ אֹתוֺ לָהֶם לְצֹפֶה,TBH
Ezek 33:3,וְרָאָה אֶת־הַחֶרֶב בָּאָה עַל־הָאָרֶץ וְתָקַע בַּשּׁוֺפָר וְהִזְהִיר אֶת־הָעָם,TBH
Ezek 33:4,וְשָׁמַע הַשֹּׁמֵעַ אֶת־קוֺל הַשּׁוֺפָר וְלֹא נִזְהָר וַתָּבוֺא חֶרֶב וַתִּקָּחֵהוּ דָּמוֺ בְרֹאשׁוֺ יִהְיֶה,TBH
Ezek 33:5,אֵת קוֺל הַשּׁוֺפָר שָׁמַע וְלֹא נִזְהָר דָּמוֺ בּוֺ יִהְיֶה וְהוּא נִזְהָר נַפְשׁוֺ מִלֵּט,TBH
Ezek 33:6,וְהַצֹּפֶה כִּי־יִרְאֶה אֶת־הַחֶרֶב בָּאָה וְלֹא־תָקַע בַּשּׁוֺפָר וְהָעָם לֹא־נִזְהָר וַתָּבוֺא חֶרֶב וַתִּקַּח מֵהֶם נָפֶשׁ הוּא בַּעֲוֹנוֺ נִלְקָח וְדָמוֺ מִיַּד־הַצֹּפֶה אֶדְרֹשׁ,TBH
Ezek 33:7,וְאַתָּה בֶן־אָדָם צֹפֶה נְתַתִּיךָ לְבֵית יִשְׂרָאֵל וְשָׁמַעְתָּ מִפִּי דָּבָר וְהִזְהַרְתָּ אֹתָם מִמֶּנִּי,TBH
Ezek 33:8,בְּאָמְרִי לָרָשָׁע רָשָׁע מוֺת תָּמוּת וְלֹא דִבַּרְתָּ לְהַזְהִיר רָשָׁע מִדַּרְכּוֺ הוּא רָשָׁע בַּעֲוֹנוֺ יָמוּת וְדָמוֺ מִיָּדְךָ אֲבַקֵּשׁ,TBH
Ezek 33:9,וְאַתָּה כִּי־הִזְהַרְתָּ רָשָׁע מִדַּרְכּוֺ לָשׁוּב מִמֶּנָּה וְלֹא־שָׁב מִדַּרְכּוֺ הוּא בַּעֲוֹנוֺ יָמוּת וְאַתָּה נַפְשְׁךָ הִצַּלְתָּ,TBH
Ezek 33:10,וְאַתָּה בֶן־אָדָם אֱמֹר אֶל־בֵּית יִשְׂרָאֵל כֵּן אֲמַרְתֶּם לֵאמֹר כִּי־פְשָׁעֵינוּ וְחַטֹּאתֵינוּ עָלֵינוּ וּבָם אֲנַחְנוּ נְמַקִּים וְאֵיךְ נִחְיֶה,TBH
Ezek 33:11,אֱמֹר אֲלֵיהֶם חַי־אָנִי נְאֻם אֲדֹנָי יְהוִה אִם־אֶחְפֹּץ בְּמוֺת הָרָשָׁע כִּי אִם־בְּשׁוּב רָשָׁע מִדַּרְכּוֺ וְחָיָה שׁוּבוּ שׁוּבוּ מִדַּרְכֵיכֶם הָרָעִים וְלָמָּה תָמוּתוּ בֵּית יִשְׂרָאֵל,TBH
Ezek 33:12,וְאַתָּה בֶן־אָדָם אֱמֹר אֶל־בְּנֵי־עַמְּךָ צִדְקַת הַצַּדִּיק לֹא תַצִּילֶנּוּ בְּיוֺם פִּשְׁעוֺ וְרִשְׁעַת הָרָשָׁע לֹא־יִכָּשֶׁל בָּהּ בְּיוֺם שׁוּבוֺ מֵרִשְׁעוֺ וְצַדִּיק לֹא יוּכַל לִחְיוֺת בָּהּ בְּיוֺם חֲטֹאתוֺ,TBH
Ezek 33:13,בְּאָמְרִי לַצַּדִּיק חָיֹה יִחְיֶה וְהוּא־בָטַח עַל־צִדְקָתוֺ וְעָשָׂה עָוֶל כָּל־צִדְקֹתָיו לֹא תִזָּכַרְנָה וּבְעַוְלוֺ אֲשֶׁר־עָשָׂה בּוֺ יָמוּת,TBH
Ezek 33:14,וּבְאָמְרִי לָרָשָׁע מוֺת תָּמוּת וְשָׁב מֵחַטָּאתוֺ וְעָשָׂה מִשְׁפָּט וּצְדָקָה,TBH
Ezek 33:15,חֲבֹל יָשִׁיב רָשָׁע גְּזֵלָה יְשַׁלֵּם בְּחֻקּוֺת הַחַיִּים הָלַךְ לְבִלְתִּי עֲשׂוֺת עָוֶל חָיוֺ יִחְיֶה לֹא יָמוּת,TBH
Ezek 33:16,כָּל־חַטֹּאתָיו אֲשֶׁר חָטָא לֹא תִזָּכַרְנָה לוֺ מִשְׁפָּט וּצְדָקָה עָשָׂה חָיוֺ יִחְיֶה,TBH
Ezek 33:17,וְאָמְרוּ בְּנֵי עַמְּךָ לֹא יִתָּכֵן דֶּרֶךְ אֲדֹנָי וְהֵמָּה דַּרְכָּם לֹא־יִתָּכֵן,TBH
Ezek 33:18,בְּשׁוּב־צַדִּיק מִצִּדְקָתוֺ וְעָשָׂה עָוֶל וּמֵת בָּהֶם,TBH
Ezek 33:19,וּבְשׁוּב רָשָׁע מֵרִשְׁעָתוֺ וְעָשָׂה מִשְׁפָּט וּצְדָקָה עֲלֵיהֶם הוּא יִחְיֶה,TBH
Ezek 33:20,וַאֲמַרְתֶּם לֹא יִתָּכֵן דֶּרֶךְ אֲדֹנָי אִישׁ כִּדְרָכָיו אֶשְׁפּוֺט אֶתְכֶם בֵּית יִשְׂרָאֵל,TBH
Ezek 33:21,וַיְהִי בִּשְׁתֵּי עֶשְׂרֵה שָׁנָה בָּעֲשִׂרִי בַּחֲמִשָּׁה לַחֹדֶשׁ לְגָלוּתֵנוּ בָּא־אֵלַי הַפָּלִיט מִירוּשָׁלִַם לֵאמֹר הֻכְּתָה הָעִיר,TBH
Ezek 33:22,וְיַד־יְהוָה הָיְתָה אֵלַי בָּעֶרֶב לִפְנֵי בּוֺא הַפָּלִיט וַיִּפְתַּח אֶת־פִּי עַד־בּוֺא אֵלַי בַּבֹּקֶר וַיִּפָּתַח פִּי וְלֹא נֶאֱלַמְתִּי עוֺד,TBH
Ezek 33:23,וַיְהִי דְבַר־יְהוָֺה אֵלַי לֵאמֹר,TBH
Ezek 33:24,בֶּן־אָדָם יֹשְׁבֵי הֶחֳרָבוֺת הָאֵלֶּה עַל־אַדְמַת יִשְׂרָאֵל אֹמְרִים לֵאמֹר אֶחָד הָיָה אַבְרָהָם וַיִּירַשׁ אֶת־הָאָרֶץ וַאֲנַחְנוּ רַבִּים לָנוּ נִתְּנָה הָאָרֶץ לְמוֺרָשָׁה,TBH
Ezek 33:25,לָכֵן אֱמֹר אֲלֵיהֶם כֹּה־אָמַר אֲדֹנָי יְהוִֺה עַל־הַדָּם תֹּאכֵלוּ וְעֵינֵכֶם תִּשְׂאוּ אֶל־גִּלּוּלֵיכֶם וְדָם תִּשְׁפֹּכוּ וְהָאָרֶץ תִּירָשׁוּ,TBH
Ezek 33:26,עֲמַדְתֶּם עַל־חַרְבְּכֶם עֲשִׂיתֶן תּוֺעֵבָה וְאִישׁ אֶת־אֵשֶׁת רֵעֵהוּ טִמֵּאתֶם וְהָאָרֶץ תִּירָשׁוּ,TBH
Ezek 33:27,כֹּה־תֹאמַר אֲלֵהֶם כֹּה־אָמַר אֲדֹנָי יְהוִה חַי־אָנִי אִם־לֹא אֲשֶׁר בֶּחֳרָבוֺת בַּחֶרֶב יִפֹּלוּ וַאֲשֶׁר עַל־פְּנֵי הַשָּׂדֶה לַחַיָּה נְתַתִּיו לְאָכְלוֺ וַאֲשֶׁר בַּמְּצָדוֺת וּבַמְּעָרוֺת בַּדֶּבֶר יָמוּתוּ,TBH
Ezek 33:28,וְנָתַתִּי אֶת־הָאָרֶץ שְׁמָמָה וּמְשַׁמָּה וְנִשְׁבַּת גְּאוֺן עֻזָּהּ וְשָׁמְמוּ הָרֵי יִשְׂרָאֵל מֵאֵין עוֺבֵר,TBH
Ezek 33:29,וְיָדְעוּ כִּי־אֲנִי יְהוָה בְּתִתִּי אֶת־הָאָרֶץ שְׁמָמָה וּמְשַׁמָּה עַל כָּל־תּוֺעֲבֹתָם אֲשֶׁר עָשׂוּ,TBH
Ezek 33:30,וְאַתָּה בֶן־אָדָם בְּנֵי עַמְּךָ הַנִּדְבָּרִים בְּךָ אֵצֶל הַקִּירוֺת וּבְפִתְחֵי הַבָּתִּים וְדִבֶּר־חַד אֶת־אַחַד אִישׁ אֶת־אָחִיו לֵאמֹר בֹּאוּ־נָא וְשִׁמְעוּ מָה הַדָּבָר הַיּוֺצֵא מֵאֵת יְהוָה,TBH
Ezek 33:31,וְיָבוֺאוּ אֵלֶיךָ כִּמְבוֺא־עָם וְיֵשְׁבוּ לְפָנֶיךָ עַמִּי וְשָׁמְעוּ אֶת־דְּבָרֶיךָ וְאוֺתָם לֹא יַעֲשׂוּ כִּי־עֲגָבִים בְּפִיהֶם הֵמָּה עֹשִׂים אַחֲרֵי בִצְעָם לִבָּם הֹלֵךְ,TBH
Ezek 33:32,וְהִנְּךָ לָהֶם כְּשִׁיר עֲגָבִים יְפֵה קוֺל וּמֵטִב נַגֵּן וְשָׁמְעוּ אֶת־דְּבָרֶיךָ וְעֹשִׂים אֵינָם אוֺתָם,TBH
Ezek 33:33,וּבְבֹאָהּ הִנֵּה בָאָה וְיָדְעוּ כִּי נָבִיא הָיָה בְתוֺכָם,TBH
Ezek 34:1,וַיְהִי דְבַר־יְהוָה אֵלַי לֵאמֹר,TBH
Ezek 34:2,בֶּן־אָדָם הִנָּבֵא עַל־רוֺעֵי יִשְׂרָאֵל הִנָּבֵא וְאָמַרְתָּ אֲלֵיהֶם לָרֹעִים כֹּה אָמַר אֲדֹנָי יְהוִה הוֺי רֹעֵי־יִשְׂרָאֵל אֲשֶׁר הָיוּ רֹעִים אוֺתָם הֲלוֺא הַצֹּאן יִרְעוּ הָרֹעִים,TBH
Ezek 34:3,אֶת־הַחֵלֶב תֹּאכֵלוּ וְאֶת־הַצֶּמֶר תִּלְבָּשׁוּ הַבְּרִיאָה תִּזְבָּחוּ הַצֹּאן לֹא תִרְעוּ,TBH
Ezek 34:4,אֶת־הַנַּחְלוֺת לֹא חִזַּקְתֶּם וְאֶת־הַחוֺלָה לֹא־רִפֵּאתֶם וְלַנִּשְׁבֶּרֶת לֹא חֲבַשְׁתֶּם וְאֶת־הַנִּדַּחַת לֹא הֲשֵׁבֹתֶם וְאֶת־הָאֹבֶדֶת לֹא בִקַּשְׁתֶּם וּבְחָזְקָה רְדִיתֶם אֹתָם וּבְפָרֶךְ,TBH
Ezek 34:5,וַתְּפוּצֶינָה מִבְּלִי רֹעֶה וַתִּהְיֶינָה לְאָכְלָה לְכָל־חַיַּת הַשָּׂדֶה וַתְּפוּצֶינָה,TBH
Ezek 34:6,יִשְׁגּוּ צֹאנִי בְּכָל־הֶהָרִים וְעַל כָּל־גִּבְעָה רָמָה וְעַל כָּל־פְּנֵי הָאָרֶץ נָפֹצוּ צֹאנִי וְאֵין דּוֺרֵשׁ וְאֵין מְבַקֵּשׁ,TBH
Ezek 34:7,לָכֵן רֹעִים שִׁמְעוּ אֶת־דְּבַר יְהוָה,TBH
Ezek 34:8,חַי־אָנִי נְאֻם אֲדֹנָי יְהוִה אִם־לֹא יַעַן הֱיוֺת־צֹאנִי לָבַז וַתִּהְיֶינָה צֹאנִי לְאָכְלָה לְכָל־חַיַּת הַשָּׂדֶה מֵאֵין רֹעֶה וְלֹא־דָרְשׁוּ רֹעַי אֶת־צֹאנִי וַיִּרְעוּ הָרֹעִים אוֺתָם וְאֶת־צֹאנִי לֹא רָעוּ,TBH
Ezek 34:9,לָכֵן הָרֹעִים שִׁמְעוּ דְּבַר־יְהוָה,TBH
Ezek 34:10,כֹּה־אָמַר אֲדֹנָי יְהוִה הִנְנִי אֶל־הָרֹעִים וְדָרַשְׁתִּי אֶת־צֹאנִי מִיָּדָם וְהִשְׁבַּתִּים מֵרְעוֺת צֹאן וְלֹא־יִרְעוּ עוֺד הָרֹעִים אוֺתָם וְהִצַּלְתִּי צֹאנִי מִפִּיהֶם וְלֹא־תִהְיֶיןָ לָהֶם לְאָכְלָה,TBH
Ezek 34:11,כִּי כֹּה אָמַר אֲדֹנָי יְהוִה הִנְנִי־אָנִי וְדָרַשְׁתִּי אֶת־צֹאנִי וּבִקַּרְתִּים,TBH
Ezek 34:12,כְּבַקָּרַת רֹעֶה עֶדְרוֺ בְּיוֺם־הֱיוֺתוֺ בְתוֺךְ־צֹאנוֺ נִפְרָשׁוֺת כֵּן אֲבַקֵּר אֶת־צֹאנִי וְהִצַּלְתִּי אֶתְהֶם מִכָּל־הַמְּקוֺמֹת אֲשֶׁר נָפֹצוּ שָׁם בְּיוֺם עָנָן וַעֲרָפֶל,TBH
Ezek 34:13,וְהוֺצֵאתִים מִן־הָעַמִּים וְקִבַּצְתִּים מִן־הָאֲרָצוֺת וַהֲבִיאֹתִים אֶל־אַדְמָתָם וּרְעִיתִים אֶל־הָרֵי יִשְׂרָאֵל בָּאֲפִיקִים וּבְכֹל מוֺשְׁבֵי הָאָרֶץ,TBH
Ezek 34:14,בְּמִרְעֶה־טּוֺב אֶרְעֶה אֹתָם וּבְהָרֵי מְרוֺם־יִשְׂרָאֵל יִהְיֶה נְוֵהֶם שָׁם תִּרְבַּצְנָה בְּנָוֶה טּוֺב וּמִרְעֶה שָׁמֵן תִּרְעֶינָה אֶל־הָרֵי יִשְׂרָאֵל,TBH
Ezek 34:15,אֲנִי אֶרְעֶה צֹאנִי וַאֲנִי אַרְבִּיצֵם נְאֻם אֲדֹנָי יְהוִה,TBH
Ezek 34:16,אֶת־הָאֹבֶדֶת אֲבַקֵּשׁ וְאֶת־הַנִּדַּחַת אָשִׁיב וְלַנִּשְׁבֶּרֶת אֶחֱבֹשׁ וְאֶת־הַחוֺלָה אֲחַזֵּק וְאֶת־הַשְּׁמֵנָה וְאֶת־הַחֲזָקָה אַשְׁמִיד אֶרְעֶנָּה בְמִשְׁפָּט,TBH
Ezek 34:17,וְאַתֵּנָה צֹאנִי כֹּה אָמַר אֲדֹנָי יְהוִה הִנְנִי שֹׁפֵט בֵּין־שֶׂה לָשֶׂה לָאֵילִים וְלָעַתּוּדִים,TBH
Ezek 34:18,הַמְעַט מִכֶּם הַמִּרְעֶה הַטּוֺב תִּרְעוּ וְיֶתֶר מִרְעֵיכֶם תִּרְמְסוּ בְּרַגְלֵיכֶם וּמִשְׁקַע־מַיִם תִּשְׁתּוּ וְאֵת הַנּוֺתָרִים בְּרַגְלֵיכֶם תִּרְפֹּשׂוּן,TBH
Ezek 34:19,וְצֹאנִי מִרְמַס רַגְלֵיכֶם תִּרְעֶינָה וּמִרְפַּשׂ רַגְלֵיכֶם תִּשְׁתֶּינָה,TBH
Ezek 34:20,לָכֵן כֹּה אָמַר אֲדֹנָי יְהוִה אֲלֵיהֶם הִנְנִי־אָנִי וְשָׁפַטְתִּי בֵּין־שֶׂה בִרְיָה וּבֵין שֶׂה רָזָה,TBH
Ezek 34:21,יַעַן בְּצַד וּבְכָתֵף תֶּהְדֹּפוּ וּבְקַרְנֵיכֶם תְּנַגְּחוּ כָּל־הַנַּחְלוֺת עַד אֲשֶׁר הֲפִיצוֺתֶם אוֺתָנָה אֶל־הַחוּצָה,TBH
Ezek 34:22,וְהוֺשַׁעְתִּי לְצֹאנִי וְלֹא־תִהְיֶינָה עוֺד לָבַז וְשָׁפַטְתִּי בֵּין שֶׂה לָשֶׂה,TBH
Ezek 34:23,וַהֲקִמֹתִי עֲלֵיהֶם רֹעֶה אֶחָד וְרָעָה אֶתְהֶן אֵת עַבְדִּי דָוִיד הוּא יִרְעֶה אֹתָם וְהוּא־יִהְיֶה לָהֶן לְרֹעֶה,TBH
Ezek 34:24,וַאֲנִי יְהוָה אֶהְיֶה לָהֶם לֵאלֹהִים וְעַבְדִּי דָוִד נָשִׂיא בְתוֺכָם אֲנִי יְהוָה דִּבַּרְתִּי,TBH
Ezek 34:25,וְכָרַתִּי לָהֶם בְּרִית שָׁלוֺם וְהִשְׁבַּתִּי חַיָּה־רָעָה מִן־הָאָרֶץ וְיָשְׁבוּ בַמִּדְבָּר לָבֶטַח וְיָשְׁנוּ בַּיְּעָרִים,TBH
Ezek 34:26,וְנָתַתִּי אוֺתָם וּסְבִיבוֺת גִּבְעָתִי בְּרָכָה וְהוֺרַדְתִּי הַגֶּשֶׁם בְּעִתּוֺ גִּשְׁמֵי בְרָכָה יִהְיוּ,TBH
Ezek 34:27,וְנָתַן עֵץ הַשָּׂדֶה אֶת־פִּרְיוֺ וְהָאָרֶץ תִּתֵּן יְבוּלָהּ וְהָיוּ עַל־אַדְמָתָם לָבֶטַח וְיָדְעוּ כִּי־אֲנִי יְהוָה בְּשִׁבְרִי אֶת־מֹטוֺת עֻלָּם וְהִצַּלְתִּים מִיַּד הָעֹבְדִים בָּהֶם,TBH
Ezek 34:28,וְלֹא־יִהְיוּ עוֺד בַּז לַגּוֺיִם וְחַיַּת הָאָרֶץ לֹא תֹאכְלֵם וְיָשְׁבוּ לָבֶטַח וְאֵין מַחֲרִיד,TBH
Ezek 34:29,וַהֲקִמֹתִי לָהֶם מַטָּע לְשֵׁם וְלֹא־יִהְיוּ עוֺד אֲסֻפֵי רָעָב בָּאָרֶץ וְלֹא־יִשְׂאוּ עוֺד כְּלִמַּת הַגּוֺיִם,TBH
Ezek 34:30,וְיָדְעוּ כִּי אֲנִי יְהוָה אֱלֹהֵיהֶם אִתָּם וְהֵמָּה עַמִּי בֵּית יִשְׂרָאֵל נְאֻם אֲדֹנָי יְהוִה,TBH
Ezek 34:31,וְאַתֵּן צֹאנִי צֹאן מַרְעִיתִי אָדָם אַתֶּם אֲנִי אֱלֹהֵיכֶם נְאֻם אֲדֹנָי יְהוִה,TBH
Ezek 35:1,וַיְהִי דְבַר־יְהוָה אֵלַי לֵאמֹר,TBH
Ezek 35:2,בֶּן־אָדָם שִׂים פָּנֶיךָ עַל־הַר שֵׂעִיר וְהִנָּבֵא עָלָיו,TBH
Ezek 35:3,וְאָמַרְתָּ לּוֺ כֹּה אָמַר אֲדֹנָי יְהוִה הִנְנִי אֵלֶיךָ הַר־שֵׂעִיר וְנָטִיתִי יָדִי עָלֶיךָ וּנְתַתִּיךָ שְׁמָמָה וּמְשַׁמָּה,TBH
Ezek 35:4,עָרֶיךָ חָרְבָּה אָשִׂים וְאַתָּה שְׁמָמָה תִהְיֶה וְיָדַעְתָּ כִּי־אֲנִי יְהוָה,TBH
Ezek 35:5,יַעַן הֱיוֺת לְךָ אֵיבַת עוֺלָם וַתַּגֵּר אֶת־בְּנֵי־יִשְׂרָאֵל עַל־יְדֵי־חָרֶב בְּעֵת אֵידָם בְּעֵת עֲוֹן קֵץ,TBH
Ezek 35:6,לָכֵן חַי־אָנִי נְאֻם אֲדֹנָי יְהוִה כִּי־לְדָם אֶעֶשְׂךָ וְדָם יִרְדֲּפֶךָ אִם־לֹא דָם שָׂנֵאתָ וְדָם יִרְדֲּפֶךָ,TBH
Ezek 35:7,וְנָתַתִּי אֶת־הַר שֵׂעִיר לְשִׁמְמָה וּשְׁמָמָה וְהִכְרַתִּי מִמֶּנּוּ עֹבֵר וָשָׁב,TBH
Ezek 35:8,וּמִלֵּאתִי אֶת־הָרָיו חֲלָלָיו גִּבְעוֺתֶיךָ וְגֵאוֺתֶיךָ וְכָל־אֲפִיקֶיךָ חַלְלֵי־חֶרֶב יִפְּלוּ בָהֶם,TBH
Ezek 35:9,שִׁמְמוֺת עוֺלָם אֶתֶּנְךָ וְעָרֶיךָ לֹא תָֹבְנָה וִידַעְתֶּם כִּי־אֲנִי יְהוָה,TBH
Ezek 35:10,יַעַן אֲמָרְךָ אֶת־שְׁנֵי הַגּוֺיִם וְאֶת־שְׁתֵּי הָאֲרָצוֺת לִי תִהְיֶינָה וִירַשְׁנוּהָ וַיהוָה שָׁם הָיָה,TBH
Ezek 35:11,לָכֵן חַי־אָנִי נְאֻם אֲדֹנָי יְהוִה וְעָשִׂיתִי כְּאַפְּךָ וּכְקִנְאָתְךָ אֲשֶׁר עָשִׂיתָה מִשִּׂנְאָתֶיךָ בָּם וְנוֺדַעְתִּי בָם כַּאֲשֶׁר אֶשְׁפְּטֶךָ,TBH
Ezek 35:12,וְיָדַעְתָּ כִּי־אֲנִי יְהוָה שָׁמַעְתִּי אֶת־כָּל־נָאָצוֺתֶיךָ אֲשֶׁר אָמַרְתָּ עַל־הָרֵי יִשְׂרָאֵל לֵאמֹר ָמֵמוּ לָנוּ נִתְּנוּ לְאָכְלָה,TBH
Ezek 35:13,וַתַּגְדִּילוּ עָלַי בְּפִיכֶם וְהַעְתַּרְתֶּם עָלַי דִּבְרֵיכֶם אֲנִי שָׁמָעְתִּי,TBH
Ezek 35:14,כֹּה אָמַר אֲדֹנָי יְהוִה כִּשְׂמֹחַ כָּל־הָאָרֶץ שְׁמָמָה אֶעֱשֶׂה־לָּךְ,TBH
Ezek 35:15,כְּשִׂמְחָתְךָ לְנַחְלַת בֵּית־יִשְׂרָאֵל עַל אֲשֶׁר־שָׁמֵמָה כֵּן אֶעֱשֶׂה־לָּךְ שְׁמָמָה תִהְיֶה הַר־שֵׂעִיר וְכָל־אֱדוֺם כֻּלָּהּ וְיָדְעוּ כִּי־אֲנִי יְהוָה,TBH
Ezek 36:1,וְאַתָּה בֶן־אָדָם הִנָּבֵא אֶל־הָרֵי יִשְׂרָאֵל וְאָמַרְתָּ הָרֵי יִשְׂרָאֵל שִׁמְעוּ דְּבַר־יְהוָה,TBH
Ezek 36:2,כֹּה אָמַר אֲדֹנָי יְהוִה יַעַן אָמַר הָאוֺיֵב עֲלֵיכֶם הֶאָח וּבָמוֺת עוֺלָם לְמוֺרָשָׁה הָיְתָה לָּנוּ,TBH
Ezek 36:3,לָכֵן הִנָּבֵא וְאָמַרְתָּ כֹּה אָמַר אֲדֹנָי יְהוִה יַעַן בְּיַעַן שַׁמּוֺת וְשָׁאֹף אֶתְכֶם מִסָּבִיב לִהְיוֺתְכֶם מוֺרָשָׁה לִשְׁאֵרִית הַגּוֺיִם וַתֵּעֲלוּ עַל־שְׂפַת לָשׁוֺן וְדִבַּת־עָם,TBH
Ezek 36:4,לָכֵן הָרֵי יִשְׂרָאֵל שִׁמְעוּ דְּבַר־אֲדֹנָי יְהוִה כֹּה־אָמַר אֲדֹנָי יְהוִה לֶהָרִים וְלַגְּבָעוֺת לָאֲפִיקִים וְלַגֵּאָיוֺת וְלֶחֳרָבוֺת הַשֹּׁמְמוֺת וְלֶעָרִים הַנֶּעֱזָבוֺת אֲשֶׁר הָיוּ לְבַז וּלְלַעַג לִשְׁאֵרִית הַגּוֺיִם אֲשֶׁר מִסָּבִיב,TBH
Ezek 36:5,לָכֵן כֹּה־אָמַר אֲדֹנָי יְהוִה אִם־לֹא בְּאֵשׁ קִנְאָתִי דִבַּרְתִּי עַל־שְׁאֵרִית הַגּוֺיִם וְעַל־אֱדוֺם כֻּלָּא אֲשֶׁר נָתְנוּ־אֶת־אַרְצִי לָהֶם לְמוֺרָשָׁה בְּשִׂמְחַת כָּל־לֵבָב בִּשְׁאָט נֶפֶשׁ לְמַעַן מִגְרָשָׁהּ לָבַז,TBH
Ezek 36:6,לָכֵן הִנָּבֵא עַל־אַדְמַת יִשְׂרָאֵל וְאָמַרְתָּ לֶהָרִים וְלַגְּבָעוֺת לָאֲפִיקִים וְלַגֵּאָיוֺת כֹּה־אָמַר אֲדֹנָי יְהוִה הִנְנִי בְקִנְאָתִי וּבַחֲמָתִי דִּבַּרְתִּי יַעַן כְּלִמַּת גּוֺיִם נְשָׂאתֶם,TBH
Ezek 36:7,לָכֵן כֹּה אָמַר אֲדֹנָי יְהוִה אֲנִי נָשָׂאתִי אֶת־יָדִי אִם־לֹא הַגּוֺיִם אֲשֶׁר לָכֶם מִסָּבִיב הֵמָּה כְּלִמָּתָם יִשָּׂאוּ,TBH
Ezek 36:8,וְאַתֶּם הָרֵי יִשְׂרָאֵל עַנְפְּכֶם תִּתֵּנוּ וּפֶרְיְכֶם תִּשְׂאוּ לְעַמִּי יִשְׂרָאֵל כִּי קֵרְבוּ לָבוֺא,TBH
Ezek 36:9,כִּי הִנְנִי אֲלֵיכֶם וּפָנִיתִי אֲלֵיכֶם וְנֶעֱבַדְתֶּם וְנִזְרַעְתֶּם,TBH
Ezek 36:10,וְהִרְבֵּיתִי עֲלֵיכֶם אָדָם כָּל־בֵּית יִשְׂרָאֵל כֻּלֹּה וְנֹשְׁבוּ הֶעָרִים וְהֶחֳרָבוֺת תִּבָּנֶינָה,TBH
Ezek 36:11,וְהִרְבֵּיתִי עֲלֵיכֶם אָדָם וּבְהֵמָה וְרָבוּ וּפָרוּ וְהוֺשַׁבְתִּי אֶתְכֶם כְּקַדְמוֺתֵיכֶם וְהֵטִבֹתִי מֵרִאשֹׁתֵיכֶם וִידַעְתֶּם כִּי־אֲנִי יְהוָה,TBH
Ezek 36:12,וְהוֺלַכְתִּי עֲלֵיכֶם אָדָם אֶת־עַמִּי יִשְׂרָאֵל וִירֵשׁוּךָ וְהָיִיתָ לָהֶם לְנַחֲלָה וְלֹא־תוֺסִף עוֺד לְשַׁכְּלָם,TBH
Ezek 36:13,כֹּה אָמַר אֲדֹנָי יְהוִה יַעַן אֹמְרִים לָכֶם אֹכֶלֶת אָדָם אָתְּ וּמְשַׁכֶּלֶת גּוֺיַיִךְ הָיִית,TBH
Ezek 36:14,לָכֵן אָדָם לֹא־תֹאכְלִי עוֺד וְגוֺיַיִךְ לֹא תְַכְּלִי־עוֺד נְאֻם אֲדֹנָי יְהוִה,TBH
Ezek 36:15,וְלֹא־אַשְׁמִיעַ אֵלַיִךְ עוֺד כְּלִמַּת הַגּוֺיִם וְחֶרְפַּת עַמִּים לֹא תִשְׂאִי־עוֺד וְגוֺיַיִךְ לֹא־תַכְשִׁלִי עוֺד נְאֻם אֲדֹנָי יְהוִה,TBH
Ezek 36:16,וַיְהִי דְבַר־יְהוָה אֵלַי לֵאמֹר,TBH
Ezek 36:17,בֶּן־אָדָם בֵּית יִשְׂרָאֵל יֹשְׁבִים עַל־אַדְמָתָם וַיְטַמְּאוּ אוֺתָהּ בְּדַרְכָּם וּבַעֲלִילוֺתָם כְּטֻמְאַת הַנִּדָּה הָיְתָה דַרְכָּם לְפָנָי,TBH
Ezek 36:18,וָאֶשְׁפֹּךְ חֲמָתִי עֲלֵיהֶם עַל־הַדָּם אֲשֶׁר־שָׁפְכוּ עַל־הָאָרֶץ וּבְגִלּוּלֵיהֶם טִמְּאוּהָ,TBH
Ezek 36:19,וָאָפִיץ אֹתָם בַּגּוֺיִם וַיִּזָּרוּ בָּאֲרָצוֺת כְּדַרְכָּם וְכַעֲלִילוֺתָם שְׁפַטְתִּים,TBH
Ezek 36:20,וַיָּבוֺא אֶל־הַגּוֺיִם אֲשֶׁר־בָּאוּ שָׁם וַיְחַלְּלוּ אֶת־שֵׁם קָדְשִׁי בֶּאֱמֹר לָהֶם עַם־יְהוָה אֵלֶּה וּמֵאַרְצוֺ יָצָאוּ,TBH
Ezek 36:21,וָאֶחְמֹל עַל־שֵׁם קָדְשִׁי אֲשֶׁר חִלְּלוּהוּ בֵּית יִשְׂרָאֵל בַּגּוֺיִם אֲשֶׁר־בָּאוּ שָׁמָּה,TBH
Ezek 36:22,לָכֵן אֱמֹר לְבֵית־יִשְׂרָאֵל כֹּה אָמַר אֲדֹנָי יְהוִה לֹא לְמַעַנְכֶם אֲנִי עֹשֶׂה בֵּית יִשְׂרָאֵל כִּי אִם־לְשֵׁם־קָדְשִׁי אֲשֶׁר חִלַּלְתֶּם בַּגּוֺיִם אֲשֶׁר־בָּאתֶם שָׁם,TBH
Ezek 36:23,וְקִדַּשְׁתִּי אֶת־שְׁמִי הַגָּדוֺל הַמְחֻלָּל בַּגּוֺיִם אֲשֶׁר חִלַּלְתֶּם בְּתוֺכָם וְיָדְעוּ הַגּוֺיִם כִּי־אֲנִי יְהוָה נְאֻם אֲדֹנָי יְהוִה בְּהִקָּדְשִׁי בָכֶם לְעֵינֵיהֶם,TBH
Ezek 36:24,וְלָקַחְתִּי אֶתְכֶם מִן־הַגּוֺיִם וְקִבַּצְתִּי אֶתְכֶם מִכָּל־הָאֲרָצוֺת וְהֵבֵאתִי אֶתְכֶם אֶל־אַדְמַתְכֶם,TBH
Ezek 36:25,וְזָרַקְתִּי עֲלֵיכֶם מַיִם טְהוֺרִים וּטְהַרְתֶּם מִכֹּל טֻמְאוֺתֵיכֶם וּמִכָּל־גִּלּוּלֵיכֶם אֲטַהֵר אֶתְכֶם,TBH
Ezek 36:26,וְנָתַתִּי לָכֶם לֵב חָדָשׁ וְרוּחַ חֲדָשָׁה אֶתֵּן בְּקִרְבְּכֶם וַהֲסִרֹתִי אֶת־לֵב הָאֶבֶן מִבְּשַׂרְכֶם וְנָתַתִּי לָכֶם לֵב בָּשָׂר,TBH
Ezek 36:27,וְאֶת־רוּחִי אֶתֵּן בְּקִרְבְּכֶם וְעָשִׂיתִי אֵת אֲשֶׁר־בְּחֻקַּי תֵּלֵכוּ וּמִשְׁפָּטַי תִּשְׁמְרוּ וַעֲשִׂיתֶם,TBH
Ezek 36:28,וִישַׁבְתֶּם בָּאָרֶץ אֲשֶׁר נָתַתִּי לַאֲבֹתֵיכֶם וִהְיִיתֶם לִי לְעָם וְאָנֹכִי אֶהְיֶה לָכֶם לֵאלֹהִים,TBH
Ezek 36:29,וְהוֺשַׁעְתִּי אֶתְכֶם מִכֹּל טֻמְאוֺתֵיכֶם וְקָרָאתִי אֶל־הַדָּגָן וְהִרְבֵּיתִי אֹתוֺ וְלֹא־אֶתֵּן עֲלֵיכֶם רָעָב,TBH
Ezek 36:30,וְהִרְבֵּיתִי אֶת־פְּרִי הָעֵץ וּתְנוּבַת הַשָּׂדֶה לְמַעַן אֲשֶׁר לֹא תִקְחוּ עוֺד חֶרְפַּת רָעָב בַּגּוֺיִם,TBH
Ezek 36:31,וּזְכַרְתֶּם אֶת־דַּרְכֵיכֶם הָרָעִים וּמַעַלְלֵיכֶם אֲשֶׁר לֹא־טוֺבִים וּנְקֹטֹתֶם בִּפְנֵיכֶם עַל עֲוֹנֹתֵיכֶם וְעַל תּוֺעֲבוֺתֵיכֶם,TBH
Ezek 36:32,לֹא לְמַעַנְכֶם אֲנִי־עֹשֶׂה נְאֻם אֲדֹנָי יְהוִה יִוָּדַע לָכֶם בּוֺשׁוּ וְהִכָּלְמוּ מִדַּרְכֵיכֶם בֵּית יִשְׂרָאֵל,TBH
Ezek 36:33,כֹּה אָמַר אֲדֹנָי יְהוִה בְּיוֺם טַהֲרִי אֶתְכֶם מִכֹּל עֲוֹנוֺתֵיכֶם וְהוֺשַׁבְתִּי אֶת־הֶעָרִים וְנִבְנוּ הֶחֳרָבוֺת,TBH
Ezek 36:34,וְהָאָרֶץ הַנְּשַׁמָּה תֵּעָבֵד תַּחַת אֲשֶׁר הָיְתָה שְׁמָמָה לְעֵינֵי כָּל־עוֺבֵר,TBH
Ezek 36:35,וְאָמְרוּ הָאָרֶץ הַלֵּזוּ הַנְּשַׁמָּה הָיְתָה כְּגַן־עֵדֶן וְהֶעָרִים הֶחֳרֵבוֺת וְהַנְשַׁמּוֺת וְהַנֶּהֱרָסוֺת בְּצוּרוֺת יָשָׁבוּ,TBH
Ezek 36:36,וְיָדְעוּ הַגּוֺיִם אֲשֶׁר יִשָּׁאֲרוּ סְבִיבוֺתֵיכֶם כִּי אֲנִי יְהוָה בָּנִיתִי הַנֶּהֱרָסוֺת נָטַעְתִּי הַנְּשַׁמָּה אֲנִי יְהוָה דִּבַּרְתִּי וְעָשִׂיתִי,TBH
Ezek 36:37,כֹּה אָמַר אֲדֹנָי יְהוִה עוֺד זֹאת אִדָּרֵשׁ לְבֵית־יִשְׂרָאֵל לַעֲשׂוֺת לָהֶם אַרְבֶּה אֹתָם כַּצֹּאן אָדָם,TBH
Ezek 36:38,כְּצֹאן קָדָשִׁים כְּצֹאן יְרוּשָׁלִַם בְּמוֺעֲדֶיהָ כֵּן תִּהְיֶינָה הֶעָרִים הֶחֳרֵבוֺת מְלֵאוֺת צֹאן אָדָם וְיָדְעוּ כִּי־אֲנִי יְהוָה,TBH
Ezek 37:1,הָיְתָה עָלַי יַד־יְהוָה וַיּוֺצִאֵנִי בְרוּחַ יְהוָה וַיְנִיחֵנִי בְּתוֺךְ הַבִּקְעָה וְהִיא מְלֵאָה עֲצָמוֺת,TBH
Ezek 37:2,וְהֶעֱבִירַנִי עֲלֵיהֶם סָבִיב סָבִיב וְהִנֵּה רַבּוֺת מְאֹד עַל־פְּנֵי הַבִּקְעָה וְהִנֵּה יְבֵשׁוֺת מְאֹד,TBH
Ezek 37:3,וַיֹּאמֶר אֵלַי בֶּן־אָדָם הֲתִחְיֶינָה הָעֲצָמוֺת הָאֵלֶּה וָאֹמַר אֲדֹנָי יְהוִה אַתָּה יָדָעְתָּ,TBH
Ezek 37:4,וַיֹּאמֶר אֵלַי הִנָּבֵא עַל־הָעֲצָמוֺת הָאֵלֶּה וְאָמַרְתָּ אֲלֵיהֶם הָעֲצָמוֺת הַיְבֵשׁוֺת שִׁמְעוּ דְּבַר־יְהוָה,TBH
Ezek 37:5,כֹּה אָמַר אֲדֹנָי יְהוִה לָעֲצָמוֺת הָאֵלֶּה הִנֵּה אֲנִי מֵבִיא בָכֶם רוּחַ וִחְיִיתֶם,TBH
Ezek 37:6,וְנָתַתִּי עֲלֵיכֶם גִּדִים וְהַעֲלֵתִי עֲלֵיכֶם בָּשָׂר וְקָרַמְתִּי עֲלֵיכֶם עוֺר וְנָתַתִּי בָכֶם רוּחַ וִחְיִיתֶם וִידַעְתֶּם כִּי־אֲנִי יְהוָה,TBH
Ezek 37:7,וְנִבֵּאתִי כַּאֲשֶׁר צֻוֵּיתִי וַיְהִי־קוֺל כְּהִנָּבְאִי וְהִנֵּה־רַעַשׁ וַתִּקְרְבוּ עֲצָמוֺת עֶצֶם אֶל־עַצְמוֺ,TBH
Ezek 37:8,וְרָאִיתִי וְהִנֵּה־עֲלֵיהֶם גִּדִים וּבָשָׂר עָלָה וַיִּקְרַם עֲלֵיהֶם עוֺר מִלְמָעְלָה וְרוּחַ אֵין בָּהֶם,TBH
Ezek 37:9,וַיֹּאמֶר אֵלַי הִנָּבֵא אֶל־הָרוּחַ הִנָּבֵא בֶן־אָדָם וְאָמַרְתָּ אֶל־הָרוּחַ כֹּה־אָמַר אֲדֹנָי יְהוִה מֵאַרְבַּע רוּחוֺת בֹּאִי הָרוּחַ וּפְחִי בַּהֲרוּגִים הָאֵלֶּה וְיִחְיוּ,TBH
Ezek 37:10,וְהִנַּבֵּאתִי כַּאֲשֶׁר צִוָּנִי וַתָּבוֺא בָהֶם הָרוּחַ וַיִּחְיוּ וַיַּעַמְדוּ עַל־רַגְלֵיהֶם חַיִל גָּדוֺל מְאֹד־מְאֹד,TBH
Ezek 37:11,וַיֹּאמֶר אֵלַי בֶּן־אָדָם הָעֲצָמוֺת הָאֵלֶּה כָּל־בֵּית יִשְׂרָאֵל הֵמָּה הִנֵּה אֹמְרִים יָבְשׁוּ עַצְמוֺתֵינוּ וְאָבְדָה תִקְוָתֵנוּ נִגְזַרְנוּ לָנוּ,TBH
Ezek 37:12,לָכֵן הִנָּבֵא וְאָמַרְתָּ אֲלֵיהֶם כֹּה־אָמַר אֲדֹנָי יְהוִה הִנֵּה אֲנִי פֹתֵחַ אֶת־קִבְרוֺתֵיכֶם וְהַעֲלֵיתִי אֶתְכֶם מִקִּבְרוֺתֵיכֶם עַמִּי וְהֵבֵאתִי אֶתְכֶם אֶל־אַדְמַת יִשְׂרָאֵל,TBH
Ezek 37:13,וִידַעְתֶּם כִּי־אֲנִי יְהוָה בְּפִתְחִי אֶת־קִבְרוֺתֵיכֶם וּבְהַעֲלוֺתִי אֶתְכֶם מִקִּבְרוֺתֵיכֶם עַמִּי,TBH
Ezek 37:14,וְנָתַתִּי רוּחִי בָכֶם וִחְיִיתֶם וְהִנַּחְתִּי אֶתְכֶם עַל־אַדְמַתְכֶם וִידַעְתֶּם כִּי־אֲנִי יְהוָה דִּבַּרְתִּי וְעָשִׂיתִי נְאֻם־יְהוָה,TBH
Ezek 37:15,וַיְהִי דְבַר־יְהוָה אֵלַי לֵאמֹר,TBH
Ezek 37:16,וְאַתָּה בֶן־אָדָם קַח־לְךָ עֵץ אֶחָד וּכְתֹב עָלָיו לִיהוּדָה וְלִבְנֵי יִשְׂרָאֵל חֲבֵרָיו וּלְקַח עֵץ אֶחָד וּכְתוֺב עָלָיו לְיוֺסֵף עֵץ אֶפְרַיִם וְכָל־בֵּית יִשְׂרָאֵל חֲבֵרָיו,TBH
Ezek 37:17,וְקָרַב אֹתָם אֶחָד אֶל־אֶחָד לְךָ לְעֵץ אֶחָד וְהָיוּ לַאֲחָדִים בְּיָדֶךָ,TBH
Ezek 37:18,וְכַאֲשֶׁר יֹאמְרוּ אֵלֶיךָ בְּנֵי עַמְּךָ לֵאמֹר הֲלוֺא־תַגִּיד לָנוּ מָה־אֵלֶּה לָּךְ,TBH
Ezek 37:19,דַּבֵּר אֲלֵהֶם כֹּה־אָמַר אֲדֹנָי יְהוִה הִנֵּה אֲנִי לֹקֵחַ אֶת־עֵץ יוֺסֵף אֲשֶׁר בְּיַד־אֶפְרַיִם וְשִׁבְטֵי יִשְׂרָאֵל חֲבֵרָיו וְנָתַתִּי אוֺתָם עָלָיו אֶת־עֵץ יְהוּדָה וַעֲשִׂיתִם לְעֵץ אֶחָד וְהָיוּ אֶחָד בְּיָדִי,TBH
Ezek 37:20,וְהָיוּ הָעֵצִים אֲשֶׁר־תִּכְתֹּב עֲלֵיהֶם בְּיָדְךָ לְעֵינֵיהֶם,TBH
Ezek 37:21,וְדַבֵּר אֲלֵיהֶם כֹּה־אָמַר אֲדֹנָי יְהוִה הִנֵּה אֲנִי לֹקֵחַ אֶת־בְּנֵי יִשְׂרָאֵל מִבֵּין הַגּוֺיִם אֲשֶׁר הָלְכוּ־שָׁם וְקִבַּצְתִּי אֹתָם מִסָּבִיב וְהֵבֵאתִי אוֺתָם אֶל־אַדְמָתָם,TBH
Ezek 37:22,וְעָשִׂיתִי אֹתָם לְגוֺי אֶחָד בָּאָרֶץ בְּהָרֵי יִשְׂרָאֵל וּמֶלֶךְ אֶחָד יִהְיֶה לְכֻלָּם לְמֶלֶךְ וְלֹא יִהְיוּ־עוֺד לִשְׁנֵי גוֺיִם וְלֹא יֵחָצוּ עוֺד לִשְׁתֵּי מַמְלָכוֺת עוֺד,TBH
Ezek 37:23,וְלֹא יִטַמְּאוּ עוֺד בְּגִלּוּלֵיהֶם וּבְשִׁקּוּצֵיהֶם וּבְכֹל פִּשְׁעֵיהֶם וְהוֺשַׁעְתִּי אֹתָם מִכֹּל מוֺשְׁבֹתֵיהֶם אֲשֶׁר חָטְאוּ בָהֶם וְטִהַרְתִּי אוֺתָם וְהָיוּ־לִי לְעָם וַאֲנִי אֶהְיֶה לָהֶם לֵאלֹהִים,TBH
Ezek 37:24,וְעַבְדִּי דָוִד מֶלֶךְ עֲלֵיהֶם וְרוֺעֶה אֶחָד יִהְיֶה לְכֻלָּם וּבְמִשְׁפָּטַי יֵלֵכוּ וְחֻקֹּתַי יִשְׁמְרוּ וְעָשׂוּ אוֺתָם,TBH
Ezek 37:25,וְיָשְׁבוּ עַל־הָאָרֶץ אֲשֶׁר נָתַתִּי לְעַבְדִּי לְיַעֲקֹב אֲשֶׁר יָשְׁבוּ־בָהּ אֲבוֺתֵיכֶם וְיָשְׁבוּ עָלֶיהָ הֵמָּה וּבְנֵיהֶם וּבְנֵי בְנֵיהֶם עַד־עוֺלָם וְדָוִד עַבְדִּי נָשִׂיא לָהֶם לְעוֺלָם,TBH
Ezek 37:26,וְכָרַתִּי לָהֶם בְּרִית שָׁלוֺם בְּרִית עוֺלָם יִהְיֶה אוֺתָם וּנְתַתִּים וְהִרְבֵּיתִי אוֺתָם וְנָתַתִּי אֶת־מִקְדָּשִׁי בְּתוֺכָם לְעוֺלָם,TBH
Ezek 37:27,וְהָיָה מִשְׁכָּנִי עֲלֵיהֶם וְהָיִיתִי לָהֶם לֵאלֹהִים וְהֵמָּה יִהְיוּ־לִי לְעָם,TBH
Ezek 37:28,וְיָדְעוּ הַגּוֺיִם כִּי אֲנִי יְהוָה מְקַדֵּשׁ אֶת־יִשְׂרָאֵל בִּהְיוֺת מִקְדָּשִׁי בְּתוֺכָם לְעוֺלָם,TBH
Ezek 38:1,וַיְהִי דְבַר־יְהוָה אֵלַי לֵאמֹר,TBH
Ezek 38:2,בֶּן־אָדָם שִׂים פָּנֶיךָ אֶל־גּוֺג אֶרֶץ הַמָּגוֺג נְשִׂיא רֹאשׁ מֶשֶׁךְ וְתֻבָל וְהִנָּבֵא עָלָיו,TBH
Ezek 38:3,וְאָמַרְתָּ כֹּה אָמַר אֲדֹנָי יְהוִה הִנְנִי אֵלֶיךָ גּוֺג נְשִׂיא רֹאשׁ מֶשֶׁךְ וְתֻבָל,TBH
Ezek 38:4,וְשׁוֺבַבְתִּיךָ וְנָתַתִּי חַחִים בִּלְחָיֶיךָ וְהוֺצֵאתִי אוֺתְךָ וְאֶת־כָּל־חֵילֶךָ סוּסִים וּפָרָשִׁים לְבֻשֵׁי מִכְלוֺל כֻּלָּם קָהָל רָב צִנָּה וּמָגֵן תֹּפְשֵׂי חֲרָבוֺת כֻּלָּם,TBH
Ezek 38:5,פָּרַס כּוּשׁ וּפוּט אִתָּם כֻּלָּם מָגֵן וְכוֺבָע,TBH
Ezek 38:6,גֹּמֶר וְכָל־אֲגַפֶּיהָ בֵּית תּוֺגַרְמָה יַרְכְּתֵי צָפוֺן וְאֶת־כָּל־אֲגַפָּיו עַמִּים רַבִּים אִתָּךְ,TBH
Ezek 38:7,הִכֹּן וְהָכֵן לְךָ אַתָּה וְכָל־קְהָלֶךָ הַנִּקְהָלִים עָלֶיךָ וְהָיִיתָ לָהֶם לְמִשְׁמָר,TBH
Ezek 38:8,מִיָּמִים רַבִּים תִּפָּקֵד בְּאַחֲרִית הַשָּׁנִים תָּבוֺא אֶל־אֶרֶץ מְשׁוֺבֶבֶת מֵחֶרֶב מְקֻבֶּצֶת מֵעַמִּים רַבִּים עַל הָרֵי יִשְׂרָאֵל אֲשֶׁר־הָיוּ לְחָרְבָּה תָּמִיד וְהִיא מֵעַמִּים הוּצָאָה וְיָשְׁבוּ לָבֶטַח כֻּלָּם,TBH
Ezek 38:9,וְעָלִיתָ כַּשֹּׁאָה תָבוֺא כֶּעָנָן לְכַסּוֺת הָאָרֶץ תִּהְיֶה אַתָּה וְכָל־אֲגַפֶּיךָ וְעַמִּים רַבִּים אוֺתָךְ,TBH
Ezek 38:10,כֹּה אָמַר אֲדֹנָי יְהוִה וְהָיָה בַּיּוֺם הַהוּא יַעֲלוּ דְבָרִים עַל־לְבָבֶךָ וְחָשַׁבְתָּ מַחֲשֶׁבֶת רָעָה,TBH
Ezek 38:11,וְאָמַרְתָּ אֶעֱלֶה עַל־אֶרֶץ פְּרָזוֺת אָבוֺא הַשֹּׁקְטִים יֹשְׁבֵי לָבֶטַח כֻּלָּם יֹשְׁבִים בְּאֵין חוֺמָה וּבְרִיחַ וּדְלָתַיִם אֵין לָהֶם,TBH
Ezek 38:12,לִשְׁלֹל שָׁלָל וְלָבֹז בַּז לְהָשִׁיב יָדְךָ עַל־חֳרָבוֺת נוֺשָׁבֹת וְאֶל־עַם מְאֻסָּף מִגּוֺיִם עֹשֶׂה מִקְנֶה וְקִנְיָן יֹשְׁבֵי עַל־טַבּוּר הָאָרֶץ,TBH
Ezek 38:13,שְׁבָא וּדְדָן וְסֹחֲרֵי תַרְשִׁישׁ וְכָל־כְּפִרֶיהָ יֹאמְרוּ לְךָ הֲלִשְׁלֹל שָׁלָל אַתָּה בָא הֲלָבֹז בַּז הִקְהַלְתָּ קְהָלֶךָ לָשֵׂאת כֶּסֶף וְזָהָב לָקַחַת מִקְנֶה וְקִנְיָן לִשְׁלֹל שָׁלָל גָּדוֺל,TBH
Ezek 38:14,לָכֵן הִנָּבֵא בֶן־אָדָם וְאָמַרְתָּ לְגוֺג כֹּה אָמַר אֲדֹנָי יְהוִה הֲלוֺא בַּיּוֺם הַהוּא בְּשֶׁבֶת עַמִּי יִשְׂרָאֵל לָבֶטַח תֵּדָע,TBH
Ezek 38:15,וּבָאתָ מִמְּקוֺמְךָ מִיַּרְכְּתֵי צָפוֺן אַתָּה וְעַמִּים רַבִּים אִתָּךְ רֹכְבֵי סוּסִים כֻּלָּם קָהָל גָּדוֺל וְחַיִל רָב,TBH
Ezek 38:16,וְעָלִיתָ עַל־עַמִּי יִשְׂרָאֵל כֶּעָנָן לְכַסּוֺת הָאָרֶץ בְּאַחֲרִית הַיָּמִים תִּהְיֶה וַהֲבִאוֺתִיךָ עַל־אַרְצִי לְמַעַן דַּעַת הַגּוֺיִם אֹתִי בְּהִקָּדְשִׁי בְךָ לְעֵינֵיהֶם גּוֺג,TBH
Ezek 38:17,כֹּה־אָמַר אֲדֹנָי יְהוִה הַאַתָּה־הוּא אֲשֶׁר־דִּבַּרְתִּי בְּיָמִים קַדְמוֺנִים בְּיַד עֲבָדַי נְבִיאֵי יִשְׂרָאֵל הַנִּבְּאִים בַּיָּמִים הָהֵם שָׁנִים לְהָבִיא אֹתְךָ עֲלֵיהֶם,TBH
Ezek 38:18,וְהָיָה בַּיּוֺם הַהוּא בְּיוֺם בּוֺא גוֺג עַל־אַדְמַת יִשְׂרָאֵל נְאֻם אֲדֹנָי יְהוִה תַּעֲלֶה חֲמָתִי בְּאַפִּי,TBH
Ezek 38:19,וּבְקִנְאָתִי בְאֵשׁ־עֶבְרָתִי דִּבַּרְתִּי אִם־לֹא בַּיּוֺם הַהוּא יִהְיֶה רַעַשׁ גָּדוֺל עַל אַדְמַת יִשְׂרָאֵל,TBH
Ezek 38:20,וְרָעֲשׁוּ מִפָּנַי דְּגֵי הַיָּם וְעוֺף הַשָּׁמַיִם וְחַיַּת הַשָּׂדֶה וְכָל־הָרֶמֶשׂ הָרֹמֵשׂ עַל־הָאֲדָמָה וְכֹל הָאָדָם אֲשֶׁר עַל־פְּנֵי הָאֲדָמָה וְנֶהֶרְסוּ הֶהָרִים וְנָפְלוּ הַמַּדְרֵגוֺת וְכָל־חוֺמָה לָאָרֶץ תִּפּוֺל,TBH
Ezek 38:21,וְקָרָאתִי עָלָיו לְכָל־הָרַי חֶרֶב נְאֻם אֲדֹנָי יְהוִה חֶרֶב אִישׁ בְּאָחִיו תִּהְיֶה,TBH
Ezek 38:22,וְנִשְׁפַּטְתִּי אִתּוֺ בְּדֶבֶר וּבְדָם וְגֶשֶׁם שׁוֺטֵף וְאַבְנֵי אֶלְגָּבִישׁ אֵשׁ וְגָפְרִית אַמְטִיר עָלָיו וְעַל־אֲגַפָּיו וְעַל־עַמִּים רַבִּים אֲשֶׁר אִתּוֺ,TBH
Ezek 38:23,וְהִתְגַּדִּלְתִּי וְהִתְקַדִּשְׁתִּי וְנוֺדַעְתִּי לְעֵינֵי גּוֺיִם רַבִּים וְיָדְעוּ כִּי־אֲנִי יְהוָה,TBH
Ezek 39:1,וְאַתָּה בֶן־אָדָם הִנָּבֵא עַל־גּוֺג וְאָמַרְתָּ כֹּה אָמַר אֲדֹנָי יְהוִה הִנְנִי אֵלֶיךָ גּוֺג נְשִׂיא רֹאשׁ מֶשֶׁךְ וְתֻבָל,TBH
Ezek 39:2,וְשֹׁבַבְתִּיךָ וְשִׁשֵּׁאתִיךָ וְהַעֲלִיתִיךָ מִיַּרְכְּתֵי צָפוֺן וַהֲבִאוֺתִךָ עַל־הָרֵי יִשְׂרָאֵל,TBH
Ezek 39:3,וְהִכֵּיתִי קַשְׁתְּךָ מִיַּד שְׂמֹאולֶךָ וְחִצֶּיךָ מִיַּד יְמִינְךָ אַפִּיל,TBH
Ezek 39:4,עַל־הָרֵי יִשְׂרָאֵל תִּפּוֺל אַתָּה וְכָל־אֲגַפֶּיךָ וְעַמִּים אֲשֶׁר אִתָּךְ לְעֵיט צִפּוֺר כָּל־כָּנָף וְחַיַּת הַשָּׂדֶה נְתַתִּיךָ לְאָכְלָה,TBH
Ezek 39:5,עַל־פְּנֵי הַשָּׂדֶה תִּפּוֺל כִּי אֲנִי דִבַּרְתִּי נְאֻם אֲדֹנָי יְהוִה,TBH
Ezek 39:6,וְשִׁלַּחְתִּי־אֵשׁ בְּמָגוֺג וּבְיֹשְׁבֵי הָאִיִּים לָבֶטַח וְיָדְעוּ כִּי־אֲנִי יְהוָה,TBH
Ezek 39:7,וְאֶת־שֵׁם קָדְשִׁי אוֺדִיעַ בְּתוֺךְ עַמִּי יִשְׂרָאֵל וְלֹא־אַחֵל אֶת־שֵׁם־קָדְשִׁי עוֺד וְיָדְעוּ הַגּוֺיִם כִּי־אֲנִי יְהוָה קָדוֺשׁ בְּיִשְׂרָאֵל,TBH
Ezek 39:8,הִנֵּה בָאָה וְנִהְיָתָה נְאֻם אֲדֹנָי יְהוִה הוּא הַיּוֺם אֲשֶׁר דִּבַּרְתִּי,TBH
Ezek 39:9,וְיָצְאוּ יֹשְׁבֵי עָרֵי יִשְׂרָאֵל וּבִעֲרוּ וְהִשִּׂיקוּ בְּנֶשֶׁק וּמָגֵן וְצִנָּה בְּקֶשֶׁת וּבְחִצִּים וּבְמַקֵּל יָד וּבְרֹמַח וּבִעֲרוּ בָהֶם אֵשׁ שֶׁבַע שָׁנִים,TBH
Ezek 39:10,וְלֹא־יִשְׂאוּ עֵצִים מִן־הַשָּׂדֶה וְלֹא יַחְטְבוּ מִן־הַיְּעָרִים כִּי בַנֶּשֶׁק יְבַעֲרוּ־אֵשׁ וְשָׁלְלוּ אֶת־שֹׁלְלֵיהֶם וּבָזְזוּ אֶת־בֹּזְזֵיהֶם נְאֻם אֲדֹנָי יְהוִה,TBH
Ezek 39:11,וְהָיָה בַיּוֺם הַהוּא אֶתֵּן לְגוֺג מְקוֺם־שָׁם קֶבֶר בְּיִשְׂרָאֵל גֵּי הָעֹבְרִים קִדְמַת הַיָּם וְחֹסֶמֶת הִיא אֶת־הָעֹבְרִים וְקָבְרוּ שָׁם אֶת־גּוֺג וְאֶת־כָּל־הֲמוֺנוֺ וְקָרְאוּ גֵּיא הֲמוֺן גּוֺג,TBH
Ezek 39:12,וּקְבָרוּם בֵּית יִשְׂרָאֵל לְמַעַן טַהֵר אֶת־הָאָרֶץ שִׁבְעָה חֳדָשִׁים,TBH
Ezek 39:13,וְקָבְרוּ כָּל־עַם הָאָרֶץ וְהָיָה לָהֶם לְשֵׁם יוֺם הִכָּבְדִי נְאֻם אֲדֹנָי יְהוִה,TBH
Ezek 39:14,וְאַנְשֵׁי תָמִיד יַבְדִּילוּ עֹבְרִים בָּאָרֶץ מְקַבְּרִים אֶת־הָעֹבְרִים אֶת־הַנּוֺתָרִים עַל־פְּנֵי הָאָרֶץ לְטַהֲרָהּ מִקְצֵה שִׁבְעָה־חֳדָשִׁים יַחְקֹרוּ,TBH
Ezek 39:15,וְעָבְרוּ הָעֹבְרִים בָּאָרֶץ וְרָאָה עֶצֶם אָדָם וּבָנָה אֶצְלוֺ צִיּוּן עַד קָבְרוּ אֹתוֺ הַמְקַבְּרִים אֶל־גֵּיא הֲמוֺן גּוֺג,TBH
Ezek 39:16,וְגַם שֶׁם־עִיר הֲמוֺנָה וְטִהֲרוּ הָאָרֶץ,TBH
Ezek 39:17,וְאַתָּה בֶן־אָדָם כֹּה־אָמַר אֲדֹנָי יְהוִֺה אֱמֹר לְצִפּוֺר כָּל־כָּנָף וּלְכֹל חַיַּת הַשָּׂדֶה הִקָּבְצוּ וָבֹאוּ הֵאָסְפוּ מִסָּבִיב עַל־זִבְחִי אֲשֶׁר אֲנִי זֹבֵחַ לָכֶם זֶבַח גָּדוֺל עַל הָרֵי יִשְׂרָאֵל וַאֲכַלְתֶּם בָּשָׂר וּשְׁתִיתֶם דָּם,TBH
Ezek 39:18,בְּשַׂר גִּבּוֺרִים תֹּאכֵלוּ וְדַם־נְשִׂיאֵי הָאָרֶץ תִּשְׁתּוּ אֵילִים כָּרִים וְעַתּוּדִים פָּרִים מְרִיאֵי בָשָׁן כֻּלָּם,TBH
Ezek 39:19,וַאֲכַלְתֶּם־חֵלֶב לְשָׂבְעָה וּשְׁתִיתֶם דָּם לְשִׁכָּרוֺן מִזִּבְחִי אֲשֶׁר־זָבַחְתִּי לָכֶם,TBH
Ezek 39:20,וּשְׂבַעְתֶּם עַל־שֻׁלְחָנִי סוּס וָרֶכֶב גִּבּוֺר וְכָל־אִישׁ מִלְחָמָה נְאֻם אֲדֹנָי יְהוִה,TBH
Ezek 39:21,וְנָתַתִּי אֶת־כְּבוֺדִי בַּגּוֺיִם וְרָאוּ כָל־הַגּוֺיִם אֶת־מִשְׁפָּטִי אֲשֶׁר עָשִׂיתִי וְאֶת־יָדִי אֲשֶׁר־שַׂמְתִּי בָהֶם,TBH
Ezek 39:22,וְיָדְעוּ בֵּית יִשְׂרָאֵל כִּי אֲנִי יְהוָה אֱלֹהֵיהֶם מִן־הַיּוֺם הַהוּא וָהָלְאָה,TBH
Ezek 39:23,וְיָדְעוּ הַגּוֺיִם כִּי בַעֲוֹנָם גָּלוּ בֵית־יִשְׂרָאֵל עַל אֲשֶׁר מָעֲלוּ־בִי וָאַסְתִּר פָּנַי מֵהֶם וָאֶתְּנֵם בְּיַד צָרֵיהֶם וַיִּפְּלוּ בַחֶרֶב כֻּלָּם,TBH
Ezek 39:24,כְּטֻמְאָתָם וּכְפִשְׁעֵיהֶם עָשִׂיתִי אֹתָם וָאַסְתִּר פָּנַי מֵהֶם,TBH
Ezek 39:25,לָכֵן כֹּה אָמַר אֲדֹנָי יְהוִה עַתָּה אָשִׁיב אֶת־ְבוּת יַעֲקֹב וְרִחַמְתִּי כָּל־בֵּית יִשְׂרָאֵל וְקִנֵּאתִי לְשֵׁם קָדְשִׁי,TBH
Ezek 39:26,וְנָשׂוּ אֶת־כְּלִמָּתָם וְאֶת־כָּל־מַעֲלָם אֲשֶׁר מָעֲלוּ־בִי בְּשִׁבְתָּם עַל־אַדְמָתָם לָבֶטַח וְאֵין מַחֲרִיד,TBH
Ezek 39:27,בְּשׁוֺבְבִי אוֺתָם מִן־הָעַמִּים וְקִבַּצְתִּי אֹתָם מֵאַרְצוֺת אֹיְבֵיהֶם וְנִקְדַּשְׁתִּי בָם לְעֵינֵי הַגּוֺיִם רַבִּים,TBH
Ezek 39:28,וְיָדְעוּ כִּי אֲנִי יְהוָה אֱלֹהֵיהֶם בְּהַגְלוֺתִי אֹתָם אֶל־הַגּוֺיִם וְכִנַּסְתִּים עַל־אַדְמָתָם וְלֹא־אוֺתִיר עוֺד מֵהֶם שָׁם,TBH
Ezek 39:29,וְלֹא־אַסְתִּיר עוֺד פָּנַי מֵהֶם אֲשֶׁר שָׁפַכְתִּי אֶת־רוּחִי עַל־בֵּית יִשְׂרָאֵל נְאֻם אֲדֹנָי יְהוִה,TBH
Ezek 40:1,בְּעֶשְׂרִים וְחָמֵשׁ שָׁנָה לְגָלוּתֵנוּ בְּרֹאשׁ הַשָּׁנָה בֶּעָשׂוֺר לַחֹדֶשׁ בְּאַרְבַּע עֶשְׂרֵה שָׁנָה אַחַר אֲשֶׁר הֻכְּתָה הָעִיר בְּעֶצֶם הַיּוֺם הַזֶּה הָיְתָה עָלַי יַד־יְהוָה וַיָּבֵא אֹתִי שָׁמָּה,TBH
Ezek 40:2,בְּמַרְאוֺת אֱלֹהִים הֱבִיאַנִי אֶל־אֶרֶץ יִשְׂרָאֵל וַיְנִיחֵנִי אֶל־הַר גָּבֹהַּ מְאֹד וְעָלָיו כְּמִבְנֵה־עִיר מִנֶּגֶב,TBH
Ezek 40:3,וַיָּבֵיא אוֺתִי שָׁמָּה וְהִנֵּה־אִישׁ מַרְאֵהוּ כְּמַרְאֵה נְחֹשֶׁת וּפְתִיל־פִּשְׁתִּים בְּיָדוֺ וּקְנֵה הַמִּדָּה וְהוּא עֹמֵד בַּשָּׁעַר,TBH
Ezek 40:4,וַיְדַבֵּר אֵלַי הָאִישׁ בֶּן־אָדָם רְאֵה בְעֵינֶיךָ וּבְאָזְנֶיךָ שְּׁמָע וְשִׂים לִבְּךָ לְכֹל אֲשֶׁר־אֲנִי מַרְאֶה אוֺתָךְ כִּי לְמַעַן הַרְאוֺתְכָה הֻבָאתָה הֵנָּה הַגֵּד אֶת־כָּל־אֲשֶׁר־אַתָּה רֹאֶה לְבֵית יִשְׂרָאֵל,TBH
Ezek 40:5,וְהִנֵּה חוֺמָה מִחוּץ לַבַּיִת סָבִיב סָבִיב וּבְיַד הָאִישׁ קְנֵה הַמִּדָּה שֵׁשׁ־אַמּוֺת בָּאַמָּה וָטֹפַח וַיָּמָד אֶת־רֹחַב הַבִּנְיָן קָנֶה אֶחָד וְקוֺמָה קָנֶה אֶחָד,TBH
Ezek 40:6,וַיָּבוֺא אֶל־שַׁעַר אֲשֶׁר פָּנָיו דֶּרֶךְ הַקָּדִימָה וַיַּעַל בְּמַעֲלוֺתָיו וַיָּמָד אֶת־סַף הַשַּׁעַר קָנֶה אֶחָד רֹחַב וְאֵת סַף אֶחָד קָנֶה אֶחָד רֹחַב,TBH
Ezek 40:7,וְהַתָּא קָנֶה אֶחָד אֹרֶךְ וְקָנֶה אֶחָד רֹחַב וּבֵין הַתָּאִים חָמֵשׁ אַמּוֺת וְסַף הַשַּׁעַר מֵאֵצֶל אוּלָם הַשַּׁעַר מֵהַבַּיִת קָנֶה אֶחָד,TBH
Ezek 40:8,וַיָּמָד אֶת־אֻלָם הַשַּׁעַר מֵהַבַּיִת קָנֶה אֶחָד,TBH
Ezek 40:9,וַיָּמָד אֶת־אֻלָם הַשַּׁעַר שְׁמֹנֶה אַמּוֺת וְאֵילָיו שְׁתַּיִם אַמּוֺת וְאֻלָם הַשַּׁעַר מֵהַבָּיִת,TBH
Ezek 40:10,וְתָאֵי הַשַּׁעַר דֶּרֶךְ הַקָּדִים שְׁלֹשָׁה מִפֹּה וּשְׁלֹשָׁה מִפֹּה מִדָּה אַחַת לִשְׁלָשְׁתָּם וּמִדָּה אַחַת לָאֵילִם מִפֹּה וּמִפּוֺ,TBH
Ezek 40:11,וַיָּמָד אֶת־רֹחַב פֶּתַח־הַשַּׁעַר עֶשֶׂר אַמּוֺת אֹרֶךְ הַשַּׁעַר שְׁלוֺשׁ עֶשְׂרֵה אַמּוֺת,TBH
Ezek 40:12,וּגְבוּל לִפְנֵי הַתָּאוֺת אַמָּה אֶחָת וְאַמָּה־אַחַת גְּבוּל מִפֹּה וְהַתָּא שֵׁשׁ־אַמּוֺת מִפּוֺ וְשֵׁשׁ אַמּוֺת מִפּוֺ,TBH
Ezek 40:13,וַיָּמָד אֶת־הַשַּׁעַר מִגַּג הַתָּא לְגַגּוֺ רֹחַב עֶשְׂרִים וְחָמֵשׁ אַמּוֺת פֶּתַח נֶגֶד פָּתַח,TBH
Ezek 40:14,וַיַּעַשׂ אֶת־אֵילִים שִׁשִּׁים אַמָּה וְאֶל־אֵיל הֶחָצֵר הַשַּׁעַר סָבִיב סָבִיב,TBH
Ezek 40:15,וְעַל פְּנֵי הַשַּׁעַר הָאִיתוֺן עַל־לִפְנֵי אֻלָם הַשַּׁעַר הַפְּנִימִי חֲמִשִּׁים אַמָּה,TBH
Ezek 40:16,וְחַלֹּנוֺת אֲטֻמוֺת אֶל־הַתָּאִים וְאֶל אֵלֵיהֵמָה לִפְנִימָה לַשַּׁעַר סָבִיב סָבִיב וְכֵן לָאֵלַמּוֺת וְחַלּוֺנוֺת סָבִיב סָבִיב לִפְנִימָה וְאֶל־אַיִל תִּמֹרִים,TBH
Ezek 40:17,וַיְבִיאֵנִי אֶל־הֶחָצֵר הַחִיצוֺנָה וְהִנֵּה לְשָׁכוֺת וְרִצְפָה עָשׂוּי לֶחָצֵר סָבִיב סָבִיב שְׁלֹשִׁים לְשָׁכוֺת אֶל־הָרִצְפָה,TBH
Ezek 40:18,וְהָרִצְפָה אֶל־כֶּתֶף הַשְּׁעָרִים לְעֻמַּת אֹרֶךְ הַשְּׁעָרִים הָרִצְפָה הַתַּחְתּוֺנָה,TBH
Ezek 40:19,וַיָּמָד רֹחַב מִלִּפְנֵי הַשַּׁעַר הַתַּחְתּוֺנָה לִפְנֵי הֶחָצֵר הַפְּנִימִי מִחוּץ מֵאָה אַמָּה הַקָּדִים וְהַצָּפוֺן,TBH
Ezek 40:20,וְהַשַּׁעַר אֲשֶׁר פָּנָיו דֶּרֶךְ הַצָּפוֺן לֶחָצֵר הַחִיצוֺנָה מָדַד אָרְכּוֺ וְרָחְבּוֺ,TBH
Ezek 40:21,וְתָאָיו שְׁלוֺשָׁה מִפּוֺ וּשְׁלֹשָׁה מִפּוֺ וְאֵילָיו וְאֵלַמָּיו הָיָה כְּמִדַּת הַשַּׁעַר הָרִאשׁוֺן חֲמִשִּׁים אַמָּה אָרְכּוֺ וְרֹחַב חָמֵשׁ וְעֶשְׂרִים בָּאַמָּה,TBH
Ezek 40:22,וְחַלּוֺנָיו וְאֵלַמָּיו וְתִמֹרָיו כְּמִדַּת הַשַּׁעַר אֲשֶׁר פָּנָיו דֶּרֶךְ הַקָּדִים וּבְמַעֲלוֺת שֶׁבַע יַעֲלוּ־בוֺ וְאֵילַמָּיו לִפְנֵיהֶם,TBH
Ezek 40:23,וְשַׁעַר לֶחָצֵר הַפְּנִימִי נֶגֶד הַשַּׁעַר לַצָּפוֺן וְלַקָּדִים וַיָּמָד מִשַּׁעַר אֶל־שַׁעַר מֵאָה אַמָּה,TBH
Ezek 40:24,וַיּוֺלִכֵנִי דֶּרֶךְ הַדָּרוֺם וְהִנֵּה־שַׁעַר דֶּרֶךְ הַדָּרוֺם וּמָדַד אֵילָיו וְאֵילַמָּיו כַּמִּדּוֺת הָאֵלֶּה,TBH
Ezek 40:25,וְחַלּוֺנִים לוֺ וּלְאֵילַמָּיו סָבִיב סָבִיב כְּהַחֲלֹּנוֺת הָאֵלֶּה חֲמִשִּׁים אַמָּה אֹרֶךְ וְרֹחַב חָמֵשׁ וְעֶשְׂרִים אַמָּה,TBH
Ezek 40:26,וּמַעֲלוֺת שִׁבְעָה עֹלוֺתָיו וְאֵלַמָּיו לִפְנֵיהֶם וְתִמֹרִים לוֺ אֶחָד מִפּוֺ וְאֶחָד מִפּוֺ אֶל־אֵילָיו,TBH
Ezek 40:27,וְשַׁעַר לֶחָצֵר הַפְּנִימִי דֶּרֶךְ הַדָּרוֺם וַיָּמָד מִשַּׁעַר אֶל־הַשַּׁעַר דֶּרֶךְ הַדָּרוֺם מֵאָה אַמּוֺת,TBH
Ezek 40:28,וַיְבִיאֵנִי אֶל־חָצֵר הַפְּנִימִי בְּשַׁעַר הַדָּרוֺם וַיָּמָד אֶת־הַשַּׁעַר הַדָּרוֺם כַּמִּדּוֺת הָאֵלֶּה,TBH
Ezek 40:29,וְתָאָיו וְאֵילָיו וְאֵלַמָּיו כַּמִּדּוֺת הָאֵלֶּה וְחַלּוֺנוֺת לוֺ וּלְאֵלַמָּיו סָבִיב סָבִיב חֲמִשִּׁים אַמָּה אֹרֶךְ וְרֹחַב עֶשְׂרִים וְחָמֵשׁ אַמּוֺת,TBH
Ezek 40:30,וְאֵלַמּוֺת סָבִיב סָבִיב אֹרֶךְ חָמֵשׁ וְעֶשְׂרִים אַמָּה וְרֹחַב חָמֵשׁ אַמּוֺת,TBH
Ezek 40:31,וְאֵלַמָּיו אֶל־חָצֵר הַחִצוֺנָה וְתִמֹרִים אֶל־אֵילָיו וּמַעֲלוֺת שְׁמוֺנֶה מַעֲלָיו,TBH
Ezek 40:32,וַיְבִיאֵנִי אֶל־הֶחָצֵר הַפְּנִימִי דֶּרֶךְ הַקָּדִים וַיָּמָד אֶת־הַשַּׁעַר כַּמִּדּוֺת הָאֵלֶּה,TBH
Ezek 40:33,וְתָאָיו וְאֵלָיו וְאֵלַמָּיו כַּמִּדּוֺת הָאֵלֶּה וְחַלּוֺנוֺת לוֺ וּלְאֵלַמָּיו סָבִיב סָבִיב אֹרֶךְ חֲמִשִּׁים אַמָּה וְרֹחַב חָמֵשׁ וְעֶשְׂרִים אַמָּה,TBH
Ezek 40:34,וְאֵלַמָּיו לֶחָצֵר הַחִיצוֺנָה וְתִמֹרִים אֶל־אֵלָיו מִפּוֺ וּמִפּוֺ וּשְׁמֹנֶה מַעֲלוֺת מַעֲלָיו,TBH
Ezek 40:35,וַיְבִיאֵנִי אֶל־שַׁעַר הַצָּפוֺן וּמָדַד כַּמִּדּוֺת הָאֵלֶּה,TBH
Ezek 40:36,תָּאָיו אֵלָיו וְאֵלַמָּיו וְחַלּוֺנוֺת לוֺ סָבִיב סָבִיב אֹרֶךְ חֲמִשִּׁים אַמָּה וְרֹחַב חָמֵשׁ וְעֶשְׂרִים אַמָּה,TBH
Ezek 40:37,וְאֵילָיו לֶחָצֵר הַחִיצוֺנָה וְתִמֹרִים אֶל־אֵילָיו מִפּוֺ וּמִפּוֺ וּשְׁמֹנֶה מַעֲלוֺת מַעֲלָיו,TBH
Ezek 40:38,וְלִשְׁכָּה וּפִתְחָהּ בְּאֵילִים הַשְּׁעָרִים שָׁם יָדִיחוּ אֶת־הָעֹלָה,TBH
Ezek 40:39,וּבְאֻלָם הַשַּׁעַר שְׁנַיִם שֻׁלְחָנוֺת מִפּוֺ וּשְׁנַיִם שֻׁלְחָנוֺת מִפֹּה לִשְׁחוֺט אֲלֵיהֶם הָעוֺלָה וְהַחַטָּאת וְהָאָשָׁם,TBH
Ezek 40:40,וְאֶל־הַכָּתֵף מִחוּצָה לָעוֺלֶה לְפֶתַח הַשַּׁעַר הַצָּפוֺנָה שְׁנַיִם שֻׁלְחָנוֺת וְאֶל־הַכָּתֵף הָאַחֶרֶת אֲשֶׁר לְאֻלָם הַשַּׁעַר שְׁנַיִם שֻׁלְחָנוֺת,TBH
Ezek 40:41,אַרְבָּעָה שֻׁלְחָנוֺת מִפֹּה וְאַרְבָּעָה שֻׁלְחָנוֺת מִפֹּה לְכֶתֶף הַשָּׁעַר שְׁמוֺנָה שֻׁלְחָנוֺת אֲלֵיהֶם יִשְׁחָטוּ,TBH
Ezek 40:42,וְאַרְבָּעָה שֻׁלְחָנוֺת לָעוֺלָה אַבְנֵי גָזִית אֹרֶךְ אַמָּה אַחַת וָחֵצִי וְרֹחַב אַמָּה אַחַת וָחֵצִי וְגֹבַהּ אַמָּה אֶחָת אֲלֵיהֶם וְיַנִּיחוּ אֶת־הַכֵּלִים אֲשֶׁר יִשְׁחֲטוּ אֶת־הָעוֺלָה בָּם וְהַזָּבַח,TBH
Ezek 40:43,וְהַשְׁפַתַּיִם טֹפַח אֶחָד מוּכָנִים בַּבַּיִת סָבִיב סָבִיב וְאֶל־הַשֻּׁלְחָנוֺת בְּשַׂר הַקָּרְבָן,TBH
Ezek 40:44,וּמִחוּצָה לַשַּׁעַר הַפְּנִימִי לִשְׁכוֺת שָׁרִים בֶּחָצֵר הַפְּנִימִי אֲשֶׁר אֶל־כֶּתֶף שַׁעַר הַצָּפוֺן וּפְנֵיהֶם דֶּרֶךְ הַדָּרוֺם אֶחָד אֶל־כֶּתֶף שַׁעַר הַקָּדִים פְּנֵי דֶּרֶךְ הַצָּפֹן,TBH
Ezek 40:45,וַיְדַבֵּר אֵלָי זֹה הַלִּשְׁכָּה אֲשֶׁר פָּנֶיהָ דֶּרֶךְ הַדָּרוֺם לַכֹּהֲנִים שֹׁמְרֵי מִשְׁמֶרֶת הַבָּיִת,TBH
Ezek 40:46,וְהַלִּשְׁכָּה אֲשֶׁר פָּנֶיהָ דֶּרֶךְ הַצָּפוֺן לַכֹּהֲנִים שֹׁמְרֵי מִשְׁמֶרֶת הַמִּזְבֵּחַ הֵמָּה בְנֵי־צָדוֺק הַקְּרֵבִים מִבְּנֵי־לֵוִי אֶל־יְהוָה לְשָׁרְתוֺ,TBH
Ezek 40:47,וַיָּמָד אֶת־הֶחָצֵר אֹרֶךְ מֵאָה אַמָּה וְרֹחַב מֵאָה אַמָּה מְרֻבָּעַת וְהַמִּזְבֵּחַ לִפְנֵי הַבָּיִת,TBH
Ezek 40:48,וַיְבִאֵנִי אֶל־אֻלָם הַבַּיִת וַיָּמָד אֵל אֻלָם חָמֵשׁ אַמּוֺת מִפֹּה וְחָמֵשׁ אַמּוֺת מִפֹּה וְרֹחַב הַשַּׁעַר שָׁלֹשׁ אַמּוֺת מִפּוֺ וְשָׁלֹשׁ אַמּוֺת מִפּוֺ,TBH
Ezek 40:49,אֹרֶךְ הָאֻלָם עֶשְׂרִים אַמָּה וְרֹחַב עַשְׁתֵּי עֶשְׂרֵה אַמָּה וּבַמַּעֲלוֺת אֲשֶׁר יַעֲלוּ אֵלָיו וְעַמֻּדִים אֶל־הָאֵילִים אֶחָד מִפֹּה וְאֶחָד מִפֹּה,TBH
Ezek 41:1,וַיְבִיאֵנִי אֶל־הַהֵיכָל וַיָּמָד אֶת־הָאֵילִים שֵׁשׁ־אַמּוֺת רֹחַב־מִפּוֺ וְשֵׁשׁ־אַמּוֺת־רֹחַב מִפּוֺ רֹחַב הָאֹהֶל,TBH
Ezek 41:2,וְרֹחַב הַפֶּתַח עֶשֶׂר אַמּוֺת וְכִתְפוֺת הַפֶּתַח חָמֵשׁ אַמּוֺת מִפּוֺ וְחָמֵשׁ אַמּוֺת מִפּוֺ וַיָּמָד אָרְכּוֺ אַרְבָּעִים אַמָּה וְרֹחַב עֶשְׂרִים אַמָּה,TBH
Ezek 41:3,וּבָא לִפְנִימָה וַיָּמָד אֵיל־הַפֶּתַח שְׁתַּיִם אַמּוֺת וְהַפֶּתַח שֵׁשׁ אַמּוֺת וְרֹחַב הַפֶּתַח שֶׁבַע אַמּוֺת,TBH
Ezek 41:4,וַיָּמָד אֶת־אָרְכּוֺ עֶשְׂרִים אַמָּה וְרֹחַב עֶשְׂרִים אַמָּה אֶל־פְּנֵי הַהֵיכָל וַיֹּאמֶר אֵלַי זֶה קֹדֶשׁ הַקֳּדָשִׁים,TBH
Ezek 41:5,וַיָּמָד קִיר־הַבַּיִת שֵׁשׁ אַמּוֺת וְרֹחַב הַצֵּלָע אַרְבַּע אַמּוֺת סָבִיב סָבִיב לַבַּיִת סָבִיב,TBH
Ezek 41:6,וְהַצְּלָעוֺת צֵלָע אֶל־צֵלָע שָׁלוֺשׁ וּשְׁלֹשִׁים פְּעָמִים וּבָאוֺת בַּקִּיר אֲשֶׁר־לַבַּיִת לַצְּלָעוֺת סָבִיב סָבִיב לִהְיוֺת אֲחוּזִים וְלֹא־יִהְיוּ אֲחוּזִים בְּקִיר הַבָּיִת,TBH
Ezek 41:7,וְרָחֲבָה וְנָסְבָה לְמַעְלָה לְמַעְלָה לַצְּלָעוֺת כִּי מוּסַב־הַבַּיִת לְמַעְלָה לְמַעְלָה סָבִיב סָבִיב לַבַּיִת עַל־כֵּן רֹחַב־לַבַּיִת לְמָעְלָה וְכֵן הַתַּחְתּוֺנָה יַעֲלֶה עַל־הָעֶלְיוֺנָה לַתִּיכוֺנָה,TBH
Ezek 41:8,וְרָאִיתִי לַבַּיִת גֹּבַהּ סָבִיב סָבִיב מוּסְדוֺת הַצְּלָעוֺת מְלוֺ הַקָּנֶה שֵׁשׁ אַמּוֺת אַצִּילָה,TBH
Ezek 41:9,רֹחַב הַקִּיר אֲשֶׁר־לַצֵּלָע אֶל־הַחוּץ חָמֵשׁ אַמּוֺת וַאֲשֶׁר מֻנָּח בֵּית צְלָעוֺת אֲשֶׁר לַבָּיִת,TBH
Ezek 41:10,וּבֵין הַלְּשָׁכוֺת רֹחַב עֶשְׂרִים אַמָּה סָבִיב לַבַּיִת סָבִיב סָבִיב,TBH
Ezek 41:11,וּפֶתַח הַצֵּלָע לַמֻּנָּח פֶּתַח אֶחָד דֶּרֶךְ הַצָּפוֺן וּפֶתַח אֶחָד לַדָּרוֺם וְרֹחַב מְקוֺם הַמֻּנָּח חָמֵשׁ אַמּוֺת סָבִיב סָבִיב,TBH
Ezek 41:12,וְהַבִּנְיָן אֲשֶׁר אֶל־פְּנֵי הַגִּזְרָה פְּאַת דֶּרֶךְ־הַיָּם רֹחַב שִׁבְעִים אַמָּה וְקִיר הַבִּנְיָן חָמֵשׁ־אַמּוֺת רֹחַב סָבִיב סָבִיב וְאָרְכּוֺ תִּשְׁעִים אַמָּה,TBH
Ezek 41:13,וּמָדַד אֶת־הַבַּיִת אֹרֶךְ מֵאָה אַמָּה וְהַגִּזְרָה וְהַבִּנְיָה וְקִירוֺתֶיהָ אֹרֶךְ מֵאָה אַמָּה,TBH
Ezek 41:14,וְרֹחַב פְּנֵי הַבַּיִת וְהַגִּזְרָה לַקָּדִים מֵאָה אַמָּה,TBH
Ezek 41:15,וּמָדַד אֹרֶךְ־הַבִּנְיָן אֶל־פְּנֵי הַגִּזְרָה אֲשֶׁר עַל־אַחֲרֶיהָ וְאַתִּיקֶיהָא מִפּוֺ וּמִפּוֺ מֵאָה אַמָּה וְהַהֵיכָל הַפְּנִימִי וְאֻלַמֵּי הֶחָצֵר,TBH
Ezek 41:16,הַסִּפִּים וְהַחַלּוֺנִים הָאֲטֻמוֺת וְהָאַתִּיקִים סָבִיב לִשְׁלָשְׁתָּם נֶגֶד הַסַּף שְׂחִיף עֵץ סָבִיב סָבִיב וְהָאָרֶץ עַד־הַחַלֹּנוֺת וְהַחַלֹּנוֺת מְכֻסּוֺת,TBH
Ezek 41:17,עַל־מֵעַל הַפֶּתַח וְעַד־הַבַּיִת הַפְּנִימִי וְלַחוּץ וְאֶל־כָּל־הַקִּיר סָבִיב סָבִיב בַּפְּנִימִי וּבַחִיצוֺן מִדּוֺת,TBH
Ezek 41:18,וְעָשׂוּי כְּרוּבִים וְתִמֹרִים וְתִמֹרָה בֵּין־כְּרוּב לִכְרוּב וּשְׁנַיִם פָּנִים לַכְּרוּב,TBH
Ezek 41:19,וּפְנֵי אָדָם אֶל־הַתִּמֹרָה מִפּוֺ וּפְנֵי־כְפִיר אֶל־הַתִּמֹרָה מִפּוֺ עָשׂוּי אֶל־כָּל־הַבַּיִת סָבִיב סָבִיב,TBH
Ezek 41:20,מֵהָאָרֶץ עַד־מֵעַל הַפֶּתַח הַכְּרוּבִים וְהַתִּמֹרִים עֲשׂוּיִם וְקִיר הַהֵיכָל,TBH
Ezek 41:21,הַהֵיכָל מְזוּזַת רְבֻעָה וּפְנֵי הַקֹּדֶשׁ הַמַּרְאֶה כַּמַּרְאֶה,TBH
Ezek 41:22,הַמִּזְבֵּחַ עֵץ שָׁלוֺשׁ אַמּוֺת גָּבֹהַּ וְאָרְכּוֺ שְׁתַּיִם־אַמּוֺת וּמִקְצֹעוֺתָיו לוֺ וְאָרְכּוֺ וְקִירֹתָיו עֵץ וַיְדַבֵּר אֵלַי זֶה הַשֻּׁלְחָן אֲשֶׁר לִפְנֵי יְהוָה,TBH
Ezek 41:23,וּשְׁתַּיִם דְּלָתוֺת לַהֵיכָל וְלַקֹּדֶשׁ,TBH
Ezek 41:24,וּשְׁתַּיִם דְּלָתוֺת לַדְּלָתוֺת שְׁתַּיִם מוּסַבּוֺת דְּלָתוֺת שְׁתַּיִם לְדֶלֶת אֶחָת וּשְׁתֵּי דְלָתוֺת לָאַחֶרֶת,TBH
Ezek 41:25,וַעֲשׂוּיָה אֲלֵיהֶן אֶל־דַּלְתוֺת הַהֵיכָל כְּרוּבִים וְתִמֹרִים כַּאֲשֶׁר עֲשׂוּיִם לַקִּירוֺת וְעָב עֵץ אֶל־פְּנֵי הָאוּלָם מֵהַחוּץ,TBH
Ezek 41:26,וְחַלּוֺנִים אֲטֻמוֺת וְתִמֹרִים מִפּוֺ וּמִפּוֺ אֶל־כִּתְפוֺת הָאוּלָם וְצַלְעוֺת הַבַּיִת וְהָעֻבִּים,TBH
Ezek 42:1,וַיּוֺצִאֵנִי אֶל־הֶחָצֵר הַחִיצוֺנָה הַדֶּרֶךְ דֶּרֶךְ הַצָּפוֺן וַיְבִאֵנִי אֶל־הַלִּשְׁכָּה אֲשֶׁר נֶגֶד הַגִּזְרָה וַאֲשֶׁר־נֶגֶד הַבִּנְיָן אֶל־הַצָּפוֺן,TBH
Ezek 42:2,אֶל־פְּנֵי־אֹרֶךְ אַמּוֺת הַמֵּאָה פֶּתַח הַצָּפוֺן וְהָרֹחַב חֲמִשִּׁים אַמּוֺת,TBH
Ezek 42:3,נֶגֶד הָעֶשְׂרִים אֲשֶׁר לֶחָצֵר הַפְּנִימִי וְנֶגֶד רִצְפָה אֲשֶׁר לֶחָצֵר הַחִיצוֺנָה אַתִּיק אֶל־פְּנֵי־אַתִּיק בַּשְּׁלִשִׁים,TBH
Ezek 42:4,וְלִפְנֵי הַלְּשָׁכוֺת מַהֲלַךְ עֶשֶׂר אַמּוֺת רֹחַב אֶל־הַפְּנִימִית דֶּרֶךְ אַמָּה אֶחָת וּפִתְחֵיהֶם לַצָּפוֺן,TBH
Ezek 42:5,וְהַלְּשָׁכוֺת הָעֶלְיוֺנֹת קְצֻרוֺת כִּי־יוֺכְלוּ אַתִּיקִים מֵהֵנָה מֵהַתַּחְתֹּנוֺת וּמֵהַתִּכֹנוֺת בִּנְיָן,TBH
Ezek 42:6,כִּי מְשֻׁלָּשׁוֺת הֵנָּה וְאֵין לָהֶן עַמּוּדִים כְּעַמּוּדֵי הַחֲצֵרוֺת עַל־כֵּן נֶאֱצַל מֵהַתַּחְתּוֺנוֺת וּמֵהַתִּיכֹנוֺת מֵהָאָרֶץ,TBH
Ezek 42:7,וְגָדֵר אֲשֶׁר־לַחוּץ לְעֻמַּת הַלְּשָׁכוֺת דֶּרֶךְ הֶחָצֵר הַחִצוֺנָה אֶל־פְּנֵי הַלְּשָׁכוֺת אָרְכּוֺ חֲמִשִּׁים אַמָּה,TBH
Ezek 42:8,כִּי־אֹרֶךְ הַלְּשָׁכוֺת אֲשֶׁר לֶחָצֵר הַחִצוֺנָה חֲמִשִּׁים אַמָּה וְהִנֵּה עַל־פְּנֵי הַהֵיכָל מֵאָה אַמָּה,TBH
Ezek 42:9,וּמִתַּחַת הַלְָּכוֺת הָאֵלֶּה הַמֵּבִיא מֵהַקָּדִים בְּבֹאוֺ לָהֵנָּה מֵהֶחָצֵר הַחִצֹנָה,TBH
Ezek 42:10,בְּרֹחַב גֶּדֶר הֶחָצֵר דֶּרֶךְ הַקָּדִים אֶל־פְּנֵי הַגִּזְרָה וְאֶל־פְּנֵי הַבִּנְיָן לְשָׁכוֺת,TBH
Ezek 42:11,וְדֶרֶךְ לִפְנֵיהֶם כְּמַרְאֵה הַלְּשָׁכוֺת אֲשֶׁר דֶּרֶךְ הַצָּפוֺן כְּאָרְכָּן כֵּן רָחְבָּן וְכֹל מוֺצָאֵיהֶן וּכְמִשְׁפְּטֵיהֶן וּכְפִתְחֵיהֶן,TBH
Ezek 42:12,וּכְפִתְחֵי הַלְּשָׁכוֺת אֲשֶׁר דֶּרֶךְ הַדָּרוֺם פֶּתַח בְּרֹאשׁ דָּרֶךְ דֶּרֶךְ בִּפְנֵי הַגְּדֶרֶת הֲגִינָה דֶּרֶךְ הַקָּדִים בְּבוֺאָן,TBH
Ezek 42:13,וַיֹּאמֶר אֵלַי לִשְׁכוֺת הַצָּפוֺן לִשְׁכוֺת הַדָּרוֺם אֲשֶׁר אֶל־פְּנֵי הַגִּזְרָה הֵנָּה לִשְׁכוֺת הַקֹּדֶשׁ אֲשֶׁר יֹאכְלוּ־שָׁם הַכֹּהֲנִים אֲשֶׁר־קְרוֺבִים לַיהוָה קָדְשֵׁי הַקֳּדָשִׁים שָׁם יַנִּיחוּ קָדְשֵׁי הַקֳּדָשִׁים וְהַמִּנְחָה וְהַחַטָּאת וְהָאָשָׁם כִּי הַמָּקוֺם קָדֹשׁ,TBH
Ezek 42:14,בְּבֹאָם הַכֹּהֲנִים וְלֹא־יֵצְאוּ מֵהַקֹּדֶשׁ אֶל־הֶחָצֵר הַחִיצוֺנָה וְשָׁם יַנִּיחוּ בִגְדֵיהֶם אֲשֶׁר־יְשָׁרְתוּ בָהֶן כִּי־קֹדֶשׁ הֵנָּה וְלָבְוּ בְּגָדִים אֲחֵרִים וְקָרְבוּ אֶל־אֲשֶׁר לָעָם,TBH
Ezek 42:15,וְכִלָּה אֶת־מִדּוֺת הַבַּיִת הַפְּנִימִי וְהוֺצִיאַנִי דֶּרֶךְ הַשַּׁעַר אֲשֶׁר פָּנָיו דֶּרֶךְ הַקָּדִים וּמְדָדוֺ סָבִיב סָבִיב,TBH
Ezek 42:16,מָדַד רוּחַ הַקָּדִים בִּקְנֵה הַמִּדָּה חֲמֵשׁ־מֵאוֺת קָנִים בִּקְנֵה הַמִּדָּה סָבִיב,TBH
Ezek 42:17,מָדַד רוּחַ הַצָּפוֺן חֲמֵשׁ־מֵאוֺת קָנִים בִּקְנֵה הַמִּדָּה סָבִיב,TBH
Ezek 42:18,אֵת רוּחַ הַדָּרוֺם מָדָד חֲמֵשׁ־מֵאוֺת קָנִים בִּקְנֵה הַמִּדָּה,TBH
Ezek 42:19,סָבַב אֶל־רוּחַ הַיָּם מָדַד חֲמֵשׁ־מֵאוֺת קָנִים בִּקְנֵה הַמִּדָּה,TBH
Ezek 42:20,לְאַרְבַּע רוּחוֺת מְדָדוֺ חוֺמָה לוֺ סָבִיב סָבִיב אֹרֶךְ חֲמֵשׁ מֵאוֺת וְרֹחַב חֲמֵשׁ מֵאוֺת לְהַבְדִּיל בֵּין הַקֹּדֶשׁ לְחֹל,TBH
Ezek 43:1,וַיּוֺלִכֵנִי אֶל־הַשָּׁעַר שַׁעַר אֲשֶׁר פֹּנֶה דֶּרֶךְ הַקָּדִים,TBH
Ezek 43:2,וְהִנֵּה כְּבוֺד אֱלֹהֵי יִשְׂרָאֵל בָּא מִדֶּרֶךְ הַקָּדִים וְקוֺלוֺ כְּקוֺל מַיִם רַבִּים וְהָאָרֶץ הֵאִירָה מִכְּבֹדוֺ,TBH
Ezek 43:3,וּכְמַרְאֵה הַמַּרְאֶה אֲשֶׁר רָאִיתִי כַּמַּרְאֶה אֲשֶׁר־רָאִיתִי בְּבֹאִי לְשַׁחֵת אֶת־הָעִיר וּמַרְאוֺת כַּמַּרְאֶה אֲשֶׁר רָאִיתִי אֶל־נְהַר־כְּבָר וָאֶפֹּל אֶל־פָּנָי,TBH
Ezek 43:4,וּכְבוֺד יְהוָה בָּא אֶל־הַבָּיִת דֶּרֶךְ שַׁעַר אֲשֶׁר פָּנָיו דֶּרֶךְ הַקָּדִים,TBH
Ezek 43:5,וַתִּשָּׂאֵנִי רוּחַ וַתְּבִיאֵנִי אֶל־הֶחָצֵר הַפְּנִימִי וְהִנֵּה מָלֵא כְבוֺד־יְהוָה הַבָּיִת,TBH
Ezek 43:6,וָאֶשְׁמַע מִדַּבֵּר אֵלַי מֵהַבָּיִת וְאִישׁ הָיָה עֹמֵד אֶצְלִי,TBH
Ezek 43:7,וַיֹּאמֶר אֵלַי בֶּן־אָדָם אֶת־מְקוֺם כִּסְאִי וְאֶת־מְקוֺם כַּפּוֺת רַגְלַי אֲשֶׁר אֶשְׁכָּן־שָׁם בְּתוֺךְ בְּנֵי־יִשְׂרָאֵל לְעוֺלָם וְלֹא יְטַמְּאוּ עוֺד בֵּית־יִשְׂרָאֵל שֵׁם קָדְשִׁי הֵמָּה וּמַלְכֵיהֶם בִּזְנוּתָם וּבְפִגְרֵי מַלְכֵיהֶם בָּמוֺתָם,TBH
Ezek 43:8,בְּתִתָּם סִפָּם אֶת־סִפִּי וּמְזוּזָתָם אֵצֶל מְזוּזָתִי וְהַקִּיר בֵּינִי וּבֵינֵיהֶם וְטִמְּאוּ אֶת־שֵׁם קָדְשִׁי בְּתוֺעֲבוֺתָם אֲשֶׁר עָשׂוּ וָאֲכַל אֹתָם בְּאַפִּי,TBH
Ezek 43:9,עַתָּה יְרַחֲקוּ אֶת־זְנוּתָם וּפִגְרֵי מַלְכֵיהֶם מִמֶּנִּי וְשָׁכַנְתִּי בְתוֺכָם לְעוֺלָם,TBH
Ezek 43:10,אַתָּה בֶן־אָדָם הַגֵּד אֶת־בֵּית־יִשְׂרָאֵל אֶת־הַבַּיִת וְיִכָּלְמוּ מֵעֲוֹנוֺתֵיהֶם וּמָדְדוּ אֶת־תָּכְנִית,TBH
Ezek 43:11,וְאִם־נִכְלְמוּ מִכֹּל אֲשֶׁר־עָשׂוּ צוּרַת הַבַּיִת וּתְכוּנָתוֺ וּמוֺצָאָיו וּמוֺבָאָיו וְכָל־צוּרֹתָיו וְאֵת כָּל־חֻקֹּתָיו וְכָל־צוּרֹתָיו וְכָל־תּוֺרֹתָיו הוֺדַע אוֺתָם וּכְתֹב לְעֵינֵיהֶם וְיִשְׁמְרוּ אֶת־כָּל־צוּרָתוֺ וְאֶת־כָּל־חֻקֹּתָיו וְעָשׂוּ אוֺתָם,TBH
Ezek 43:12,זֹאת תּוֺרַת הַבָּיִת עַל־רֹאשׁ הָהָר כָּל־גְּבֻלוֺ סָבִיב סָבִיב קֹדֶשׁ קָדָשִׁים הִנֵּה־זֹאת תּוֺרַת הַבָּיִת,TBH
Ezek 43:13,וְאֵלֶּה מִדּוֺת הַמִּזְבֵּחַ בָּאַמּוֺת אַמָּה אַמָּה וָטֹפַח וְחֵיק הָאַמָּה וְאַמָּה־רֹחַב וּגְבוּלָהּ אֶל־שְׂפָתָהּ סָבִיב זֶרֶת הָאֶחָד וְזֶה גַּב הַמִּזְבֵּחַ,TBH
Ezek 43:14,וּמֵחֵיק הָאָרֶץ עַד־הָעֲזָרָה הַתַּחְתּוֺנָה שְׁתַּיִם אַמּוֺת וְרֹחַב אַמָּה אֶחָת וּמֵהֳעֲזָרָה הַקְּטַנָּה עַד־הָעֲזָרָה הַגְּדוֺלָה אַרְבַּע אַמּוֺת וְרֹחַב הָאַמָּה,TBH
Ezek 43:15,וְהַהַרְאֵל אַרְבַּע אַמּוֺת וּמֵהָאֲרִיאֵל וּלְמַעְלָה הַקְּרָנוֺת אַרְבַּע,TBH
Ezek 43:16,וְהָאֲרִיאֵל שְׁתֵּים עֶשְׂרֵה אֹרֶךְ בִּשְׁתֵּים עֶשְׂרֵה רֹחַב רָבוּעַ אֶל אַרְבַּעַת רְבָעָיו,TBH
Ezek 43:17,וְהָעֲזָרָה אַרְבַּע עֶשְׂרֵה אֹרֶךְ בְּאַרְבַּע עֶשְׂרֵה רֹחַב אֶל אַרְבַּעַת רְבָעֶיהָ וְהַגְּבוּל סָבִיב אוֺתָהּ חֲצִי הָאַמָּה וְהַחֵיק־לָהּ אַמָּה סָבִיב וּמַעֲלֹתֵהוּ פְּנוֺת קָדִים,TBH
Ezek 43:18,וַיֹּאמֶר אֵלַי בֶּן־אָדָם כֹּה אָמַר אֲדֹנָי יְהוִה אֵלֶּה חֻקּוֺת הַמִּזְבֵּחַ בְּיוֺם הֵעָשׂוֺתוֺ לְהַעֲלוֺת עָלָיו עוֺלָה וְלִזְרֹק עָלָיו דָּם,TBH
Ezek 43:19,וְנָתַתָּה אֶל־הַכֹּהֲנִים הַלְוִיִּם אֲשֶׁר הֵם מִזֶּרַע צָדוֺק הַקְּרֹבִים אֵלַי נְאֻם אֲדֹנָי יְהוִה לְשָׁרְתֵנִי פַּר בֶּן־בָּקָר לְחַטָּאת,TBH
Ezek 43:20,וְלָקַחְתָּ מִדָּמוֺ וְנָתַתָּה עַל־אַרְבַּע קַרְנֹתָיו וְאֶל־אַרְבַּע פִּנּוֺת הָעֲזָרָה וְאֶל־הַגְּבוּל סָבִיב וְחִטֵּאתָ אוֺתוֺ וְכִפַּרְתָּהוּ,TBH
Ezek 43:21,וְלָקַחְתָּ אֵת הַפָּר הַחַטָּאת וּשְׂרָפוֺ בְּמִפְקַד הַבַּיִת מִחוּץ לַמִּקְדָּשׁ,TBH
Ezek 43:22,וּבַיּוֺם הַשֵּׁנִי תַּקְרִיב שְׂעִיר־עִזִּים תָּמִים לְחַטָּאת וְחִטְּאוּ אֶת־הַמִּזְבֵּחַ כַּאֲשֶׁר חִטְּאוּ בַּפָּר,TBH
Ezek 43:23,בְּכַלּוֺתְךָ מֵחַטֵּא תַּקְרִיב פַּר בֶּן־בָּקָר תָּמִים וְאַיִל מִן־הַצֹּאן תָּמִים,TBH
Ezek 43:24,וְהִקְרַבְתָּם לִפְנֵי יְהוָה וְהִשְׁלִיכוּ הַכֹּהֲנִים עֲלֵיהֶם מֶלַח וְהֶעֱלוּ אוֺתָם עֹלָה לַיהוָה,TBH
Ezek 43:25,שִׁבְעַת יָמִים תַּעֲשֶׂה שְׂעִיר־חַטָּאת לַיּוֺם וּפַר בֶּן־בָּקָר וְאַיִל מִן־הַצֹּאן תְּמִימִים יַעֲשׂוּ,TBH
Ezek 43:26,שִׁבְעַת יָמִים יְכַפְּרוּ אֶת־הַמִּזְבֵּחַ וְטִהֲרוּ אֹתוֺ וּמִלְאוּ יָדָיו,TBH
Ezek 43:27,וִיכַלּוּ אֶת־הַיָּמִים וְהָיָה בַיּוֺם הַשְּׁמִינִי וָהָלְאָה יַעֲשׂוּ הַכֹּהֲנִים עַל־הַמִּזְבֵּחַ אֶת־עוֺלוֺתֵיכֶם וְאֶת־שַׁלְמֵיכֶם וְרָצִאתִי אֶתְכֶם נְאֻם אֲדֹנָי יְהוִֺה,TBH
Ezek 44:1,וַיָּשֶׁב אֹתִי דֶּרֶךְ שַׁעַר הַמִּקְדָּשׁ הַחִיצוֺן הַפֹּנֶה קָדִים וְהוּא סָגוּר,TBH
Ezek 44:2,וַיֹּאמֶר אֵלַי יְהוָה הַשַּׁעַר הַזֶּה סָגוּר יִהְיֶה לֹא יִפָּתֵחַ וְאִישׁ לֹא־יָבֹא בוֺ כִּי יְהוָה אֱלֹהֵי־יִשְׂרָאֵל בָּא בוֺ וְהָיָה סָגוּר,TBH
Ezek 44:3,אֶת־הַנָּשִׂיא נָשִׂיא הוּא יֵשֶׁב־בּוֺ לֶאֱכָל־לֶחֶם לִפְנֵי יְהוָה מִדֶּרֶךְ אֻלָם הַשַּׁעַר יָבוֺא וּמִדַּרְכּוֺ יֵצֵא,TBH
Ezek 44:4,וַיְבִיאֵנִי דֶּרֶךְ־שַׁעַר הַצָּפוֺן אֶל־פְּנֵי הַבַּיִת וָאֵרֶא וְהִנֵּה מָלֵא כְבוֺד־יְהוָה אֶת־בֵּית יְהוָה וָאֶפֹּל אֶל־פָּנָי,TBH
Ezek 44:5,וַיֹּאמֶר אֵלַי יְהוָֺה בֶּן־אָדָם שִׂים לִבְּךָ וּרְאֵה בְעֵינֶיךָ וּבְאָזְנֶיךָ שְּׁמָע אֵת כָּל־אֲשֶׁר אֲנִי מְדַבֵּר אֹתָךְ לְכָל־חֻקּוֺת בֵּית־יְהוָה וּלְכָל־תּוֺרֹתָיו וְשַׂמְתָּ לִבְּךָ לִמְבוֺא הַבַּיִת בְּכֹל מוֺצָאֵי הַמִּקְדָּשׁ,TBH
Ezek 44:6,וְאָמַרְתָּ אֶל־מֶרִי אֶל־בֵּית יִשְׂרָאֵל כֹּה אָמַר אֲדֹנָי יְהוִה רַב־לָכֶם מִכָּל־תּוֺעֲבוֺתֵיכֶם בֵּית יִשְׂרָאֵל,TBH
Ezek 44:7,בַּהֲבִיאֲכֶם בְּנֵי־נֵכָר עַרְלֵי־לֵב וְעַרְלֵי בָשָׂר לִהְיוֺת בְּמִקְדָּשִׁי לְחַלְּלוֺ אֶת־בֵּיתִי בְּהַקְרִיבְכֶם אֶת־לַחְמִי חֵלֶב וָדָם וַיָּפֵרוּ אֶת־בְּרִיתִי אֶל כָּל־תּוֺעֲבוֺתֵיכֶם,TBH
Ezek 44:8,וְלֹא שְׁמַרְתֶּם מִשְׁמֶרֶת קָדָשָׁי וַתְּשִׂימוּן לְשֹׁמְרֵי מִשְׁמַרְתִּי בְּמִקְדָּשִׁי לָכֶם,TBH
Ezek 44:9,כֹּה־אָמַר אֲדֹנָי יְהוִה כָּל־בֶּן־נֵכָר עֶרֶל לֵב וְעֶרֶל בָּשָׂר לֹא יָבוֺא אֶל־מִקְדָּשִׁי לְכָל־בֶּן־נֵכָר אֲשֶׁר בְּתוֺךְ בְּנֵי יִשְׂרָאֵל,TBH
Ezek 44:10,כִּי אִם־הַלְוִיִּם אֲשֶׁר רָחֲקוּ מֵעָלַי בִּתְעוֺת יִשְׂרָאֵל אֲשֶׁר תָּעוּ מֵעָלַי אַחֲרֵי גִּלּוּלֵיהֶם וְנָשְׂאוּ עֲוֹנָם,TBH
Ezek 44:11,וְהָיוּ בְמִקְדָּשִׁי מְשָׁרְתִים פְּקֻדּוֺת אֶל־שַׁעֲרֵי הַבַּיִת וּמְשָׁרְתִים אֶת־הַבָּיִת הֵמָּה יִשְׁחֲטוּ אֶת־הָעֹלָה וְאֶת־הַזֶּבַח לָעָם וְהֵמָּה יַעַמְדוּ לִפְנֵיהֶם לְשָׁרְתָם,TBH
Ezek 44:12,יַעַן אֲשֶׁר יְשָׁרְתוּ אוֺתָם לִפְנֵי גִלּוּלֵיהֶם וְהָיוּ לְבֵית־יִשְׂרָאֵל לְמִכְשׁוֺל עָוֹן עַל־כֵּן נָשָׂאתִי יָדִי עֲלֵיהֶם נְאֻם אֲדֹנָי יְהוִה וְנָשְׂאוּ עֲוֹנָם,TBH
Ezek 44:13,וְלֹא־יִגְּשׁוּ אֵלַי לְכַהֵן לִי וְלָגֶשֶׁת עַל־כָּל־קָדָשַׁי אֶל־קָדְשֵׁי הַקְּדָשִׁים וְנָשְׂאוּ כְּלִמָּתָם וְתוֺעֲבוֺתָם אֲשֶׁר עָשׂוּ,TBH
Ezek 44:14,וְנָתַתִּי אוֺתָם שֹׁמְרֵי מִשְׁמֶרֶת הַבָּיִת לְכֹל עֲבֹדָתוֺ וּלְכֹל אֲשֶׁר יֵעָשֶׂה בּוֺ,TBH
Ezek 44:15,וְהַכֹּהֲנִים הַלְוִיִּם בְּנֵי צָדוֺק אֲשֶׁר שָׁמְרוּ אֶת־מִשְׁמֶרֶת מִקְדָּשִׁי בִּתְעוֺת בְּנֵי־יִשְׂרָאֵל מֵעָלַי הֵמָּה יִקְרְבוּ אֵלַי לְשָׁרְתֵנִי וְעָמְדוּ לְפָנַי לְהַקְרִיב לִי חֵלֶב וָדָם נְאֻם אֲדֹנָי יְהוִה,TBH
Ezek 44:16,הֵמָּה יָבֹאוּ אֶל־מִקְדָּשִׁי וְהֵמָּה יִקְרְבוּ אֶל־שֻׁלְחָנִי לְשָׁרְתֵנִי וְשָׁמְרוּ אֶת־מִשְׁמַרְתִּי,TBH
Ezek 44:17,וְהָיָה בְּבוֺאָם אֶל־שַׁעֲרֵי הֶחָצֵר הַפְּנִימִית בִּגְדֵי פִשְׁתִּים יִלְבָּשׁוּ וְלֹא־יַעֲלֶה עֲלֵיהֶם צֶמֶר בְּשָׁרְתָם בְּשַׁעֲרֵי הֶחָצֵר הַפְּנִימִית וָבָיְתָה,TBH
Ezek 44:18,פַּאֲרֵי פִשְׁתִּים יִהְיוּ עַל־רֹאשָׁם וּמִכְנְסֵי פִשְׁתִּים יִהְיוּ עַל־מָתְנֵיהֶם לֹא יַחְגְּרוּ בַּיָּזַע,TBH
Ezek 44:19,וּבְצֵאתָם אֶל־הֶחָצֵר הַחִיצוֺנָה אֶל־הֶחָצֵר הַחִיצוֺנָה אֶל־הָעָם יִפְשְׁטוּ אֶת־בִּגְדֵיהֶם אֲשֶׁר־הֵמָּה מְשָׁרְתִם בָּם וְהִנִּיחוּ אוֺתָם בְּלִשְׁכֹת הַקֹּדֶשׁ וְלָבְשׁוּ בְּגָדִים אֲחֵרִים וְלֹא־יְקַדְּשׁוּ אֶת־הָעָם בְּבִגְדֵיהֶם,TBH
Ezek 44:20,וְרֹאשָׁם לֹא יְגַלֵּחוּ וּפֶרַע לֹא יְשַׁלֵּחוּ כָּסוֺם יִכְסְמוּ אֶת־רָאשֵׁיהֶם,TBH
Ezek 44:21,וְיַיִן לֹא־יִשְׁתּוּ כָּל־כֹּהֵן בְּבוֺאָם אֶל־הֶחָצֵר הַפְּנִימִית,TBH
Ezek 44:22,וְאַלְמָנָה וּגְרוּשָׁה לֹא־יִקְחוּ לָהֶם לְנָשִׁים כִּי אִם־בְּתוּלֹת מִזֶּרַע בֵּית יִשְׂרָאֵל וְהָאַלְמָנָה אֲשֶׁר תִּהְיֶה אַלְמָנָה מִכֹּהֵן יִקָּחוּ,TBH
Ezek 44:23,וְאֶת־עַמִּי יוֺרוּ בֵּין קֹדֶשׁ לְחֹל וּבֵין־טָמֵא לְטָהוֺר יוֺדִעֻם,TBH
Ezek 44:24,וְעַל־רִיב הֵמָּה יַעַמְדוּ לְמְִפָּט בְּמִשְׁפָּטַי יְִפְּטֻהוּ וְאֶת־תּוֺרֹתַי וְאֶת־חֻקֹּתַי בְּכָל־מוֺעֲדַי יִשְׁמֹרוּ וְאֶת־שַׁבְּתוֺתַי יְקַדֵּשׁוּ,TBH
Ezek 44:25,וְאֶל־מֵת אָדָם לֹא יָבוֺא לְטָמְאָה כִּי אִם־לְאָב וּלְאֵם וּלְבֵן וּלְבַת לְאָח וּלְאָחוֺת אֲשֶׁר־לֹא־הָיְתָה לְאִישׁ יִטַּמָּאוּ,TBH
Ezek 44:26,וְאַחֲרֵי טָהֳרָתוֺ שִׁבְעַת יָמִים יִסְפְּרוּ־לוֺ,TBH
Ezek 44:27,וּבְיוֺם בֹּאוֺ אֶל־הַקֹּדֶשׁ אֶל־הֶחָצֵר הַפְּנִימִית לְשָׁרֵת בַּקֹּדֶשׁ יַקְרִיב חַטָּאתוֺ נְאֻם אֲדֹנָי יְהוִה,TBH
Ezek 44:28,וְהָיְתָה לָהֶם לְנַחֲלָה אֲנִי נַחֲלָתָם וַאֲחֻזָּה לֹא־תִתְּנוּ לָהֶם בְּיִשְׂרָאֵל אֲנִי אֲחֻזָּתָם,TBH
Ezek 44:29,הַמִּנְחָה וְהַחַטָּאת וְהָאָשָׁם הֵמָּה יֹאכְלוּם וְכָל־חֵרֶם בְּיִשְׂרָאֵל לָהֶם יִהְיֶה,TBH
Ezek 44:30,וְרֵאשִׁית כָּל־בִּכּוּרֵי כֹל וְכָל־תְּרוּמַת כֹּל מִכֹּל תְּרוּמוֺתֵיכֶם לַכֹּהֲנִים יִהְיֶה וְרֵאשִׁית עֲרִסוֺתֵיכֶם תִּתְּנוּ לַכֹּהֵן לְהָנִיחַ בְּרָכָה אֶל־בֵּיתֶךָ,TBH
Ezek 44:31,כָּל־נְבֵלָה וּטְרֵפָה מִן־הָעוֺף וּמִן־הַבְּהֵמָה לֹא יֹאכְלוּ הַכֹּהֲנִים,TBH
Ezek 45:1,וּבְהַפִּילְכֶם אֶת־הָאָרֶץ בְּנַחֲלָה תָּרִימוּ תְרוּמָה לַיהוָה קֹדֶשׁ מִן־הָאָרֶץ אֹרֶךְ חֲמִשָּׁה וְעֶשְׂרִים אֶלֶף אֹרֶךְ וְרֹחַב עֲשָׂרָה אָלֶף קֹדֶשׁ־הוּא בְכָל־גְּבוּלָהּ סָבִיב,TBH
Ezek 45:2,יִהְיֶה מִזֶּה אֶל־הַקֹּדֶשׁ חֲמֵשׁ מֵאוֺת בַּחֲמֵשׁ מֵאוֺת מְרֻבָּע סָבִיב וַחֲמִשִּׁים אַמָּה מִגְרָשׁ לוֺ סָבִיב,TBH
Ezek 45:3,וּמִן־הַמִּדָּה הַזֹּאת תָּמוֺד אֹרֶךְ חֲמִָּה וְעֶשְׂרִים אֶלֶף וְרֹחַב עֲשֶׂרֶת אֲלָפִים וּבוֺ־יִהְיֶה הַמִּקְדָּשׁ קֹדֶשׁ קָדָשִׁים,TBH
Ezek 45:4,קֹדֶשׁ מִן־הָאָרֶץ הוּא לַכֹּהֲנִים מְשָׁרְתֵי הַמִּקְדָּשׁ יִהְיֶה הַקְּרֵבִים לְשָׁרֵת אֶת־יְהוָה וְהָיָה לָהֶם מָקוֺם לְבָתִּים וּמִקְדָּשׁ לַמִּקְדָּשׁ,TBH
Ezek 45:5,וַחֲמִשָּׁה וְעֶשְׂרִים אֶלֶף אֹרֶךְ וַעֲשֶׂרֶת אֲלָפִים רֹחַב וְהָיָה לַלְוִיִּם מְשָׁרְתֵי הַבַּיִת לָהֶם לַאֲחֻזָּה עֶשְׂרִים לְשָׁכֹת,TBH
Ezek 45:6,וַאֲחֻזַּת הָעִיר תִּתְּנוּ חֲמֵשֶׁת אֲלָפִים רֹחַב וְאֹרֶךְ חֲמִשָּׁה וְעֶשְׂרִים אֶלֶף לְעֻמַּת תְּרוּמַת הַקֹּדֶשׁ לְכָל־בֵּית יִשְׂרָאֵל יִהְיֶה,TBH
Ezek 45:7,וְלַנָּשִׂיא מִזֶּה וּמִזֶּה לִתְרוּמַת הַקֹּדֶשׁ וְלַאֲחֻזַּת הָעִיר אֶל־פְּנֵי תְרוּמַת־הַקֹּדֶשׁ וְאֶל־פְּנֵי אֲחֻזַּת הָעִיר מִפְּאַת־יָם יָמָּה וּמִפְּאַת־קֵדְמָה קָדִימָה וְאֹרֶךְ לְעֻמּוֺת אַחַד הַחֲלָקִים מִגְּבוּל יָם אֶל־גְּבוּל קָדִימָה,TBH
Ezek 45:8,לָאָרֶץ יִהְיֶה־לּוֺ לַאֲחֻזָּה בְּיִשְׂרָאֵל וְלֹא־יוֺנוּ עוֺד נְשִׂיאַי אֶת־עַמִּי וְהָאָרֶץ יִתְּנוּ לְבֵית־יִשְׂרָאֵל לְשִׁבְטֵיהֶם,TBH
Ezek 45:9,כֹּה־אָמַר אֲדֹנָי יְהוִה רַב־לָכֶם נְשִׂיאֵי יִשְׂרָאֵל חָמָס וָשֹׁד הָסִירוּ וּמִשְׁפָּט וּצְדָקָה עֲשׂוּ הָרִימוּ גְרֻשֹׁתֵיכֶם מֵעַל עַמִּי נְאֻם אֲדֹנָי יְהוִה,TBH
Ezek 45:10,מֹאזְנֵי־צֶדֶק וְאֵיפַת־צֶדֶק וּבַת־צֶדֶק יְהִי לָכֶם,TBH
Ezek 45:11,הָאֵיפָה וְהַבַּת תֹּכֶן אֶחָד יִהְיֶה לָשֵׂאת מַעְשַׂר הַחֹמֶר הַבָּת וַעֲשִׂירִת הַחֹמֶר הָאֵיפָה אֶל־הַחֹמֶר יִהְיֶה מַתְכֻּנְתּוֺ,TBH
Ezek 45:12,וְהַשֶּׁקֶל עֶשְׂרִים גֵּרָה עֶשְׂרִים שְׁקָלִים חֲמִשָּׁה וְעֶשְׂרִים שְׁקָלִים עֲשָׂרָה וַחֲמִשָּׁה שֶׁקֶל הַמָּנֶה יִהְיֶה לָכֶם,TBH
Ezek 45:13,זֹאת הַתְּרוּמָה אֲשֶׁר תָּרִימוּ שִׁשִּׁית הָאֵיפָה מֵחֹמֶר הַחִטִּים וְשִׁשִּׁיתֶם הָאֵיפָה מֵחֹמֶר הַשְּׂעֹרִים,TBH
Ezek 45:14,וְחֹק הַשֶּׁמֶן הַבַּת הַשֶּׁמֶן מַעְשַׂר הַבַּת מִן־הַכֹּר עֲשֶׂרֶת הַבַּתִּים חֹמֶר כִּי־עֲשֶׂרֶת הַבַּתִּים חֹמֶר,TBH
Ezek 45:15,וְשֶׂה־אַחַת מִן־הַצֹּאן מִן־הַמָּאתַיִם מִמַּשְׁקֵה יִשְׂרָאֵל לְמִנְחָה וּלְעוֺלָה וְלִשְׁלָמִים לְכַפֵּר עֲלֵיהֶם נְאֻם אֲדֹנָי יְהוִה,TBH
Ezek 45:16,כֹּל הָעָם הָאָרֶץ יִהְיוּ אֶל־הַתְּרוּמָה הַזֹּאת לַנָּשִׂיא בְּיִשְׂרָאֵל,TBH
Ezek 45:17,וְעַל־הַנָּשִׂיא יִהְיֶה הָעוֺלוֺת וְהַמִּנְחָה וְהַנֵּסֶךְ בַּחַגִּים וּבֶחֳדָשִׁים וּבַשַּׁבָּתוֺת בְּכָל־מוֺעֲדֵי בֵּית יִשְׂרָאֵל הוּא־יַעֲשֶׂה אֶת־הַחַטָּאת וְאֶת־הַמִּנְחָה וְאֶת־הָעוֺלָה וְאֶת־הַשְּׁלָמִים לְכַפֵּר בְּעַד בֵּית־יִשְׂרָאֵל,TBH
Ezek 45:18,כֹּה־אָמַר אֲדֹנָי יְהוִה בָּרִאשׁוֺן בְּאֶחָד לַחֹדֶשׁ תִּקַּח פַּר־בֶּן־בָּקָר תָּמִים וְחִטֵּאתָ אֶת־הַמִּקְדָּשׁ,TBH
Ezek 45:19,וְלָקַח הַכֹּהֵן מִדַּם הַחַטָּאת וְנָתַן אֶל־מְזוּזַת הַבַּיִת וְאֶל־אַרְבַּע פִּנּוֺת הָעֲזָרָה לַמִּזְבֵּחַ וְעַל־מְזוּזַת שַׁעַר הֶחָצֵר הַפְּנִימִית,TBH
Ezek 45:20,וְכֵן תַּעֲשֶׂה בְּשִׁבְעָה בַחֹדֶשׁ מֵאִישׁ שֹׁגֶה וּמִפֶּתִי וְכִפַּרְתֶּם אֶת־הַבָּיִת,TBH
Ezek 45:21,בָּרִאשׁוֺן בְּאַרְבָּעָה עָשָׂר יוֺם לַחֹדֶשׁ יִהְיֶה לָכֶם הַפָּסַח חָג שְׁבֻעוֺת יָמִים מַצּוֺת יֵאָכֵל,TBH
Ezek 45:22,וְעָשָׂה הַנָּשִׂיא בַּיּוֺם הַהוּא בַּעֲדוֺ וּבְעַד כָּל־עַם הָאָרֶץ פַּר חַטָּאת,TBH
Ezek 45:23,וְשִׁבְעַת יְמֵי־הֶחָג יַעֲשֶׂה עוֺלָה לַיהוָה שִׁבְעַת פָּרִים וְשִׁבְעַת אֵילִים תְּמִימִם לַיּוֺם שִׁבְעַת הַיָּמִים וְחַטָּאת שְׂעִיר עִזִּים לַיּוֺם,TBH
Ezek 45:24,וּמִנְחָה אֵיפָה לַפָּר וְאֵיפָה לָאַיִל יַעֲשֶׂה וְשֶׁמֶן הִין לָאֵיפָה,TBH
Ezek 45:25,בַּשְּׁבִיעִי בַּחֲמִשָּׁה עָשָׂר יוֺם לַחֹדֶשׁ בֶּחָג יַעֲשֶׂה כָאֵלֶּה שִׁבְעַת הַיָּמִים כַּחַטָּאת כָּעֹלָה וְכַמִּנְחָה וְכַשָּׁמֶן,TBH
Ezek 46:1,כֹּה־אָמַר אֲדֹנָי יְהוִה שַׁעַר הֶחָצֵר הַפְּנִימִית הַפֹּנֶה קָדִים יִהְיֶה סָגוּר שֵׁשֶׁת יְמֵי הַמַּעֲשֶׂה וּבְיוֺם הַשַּׁבָּת יִפָּתֵחַ וּבְיוֺם הַחֹדֶשׁ יִפָּתֵחַ,TBH
Ezek 46:2,וּבָא הַנָּשִׂיא דֶּרֶךְ אוּלָם הַשַּׁעַר מִחוּץ וְעָמַד עַל־מְזוּזַת הַשַּׁעַר וְעָשׂוּ הַכֹּהֲנִים אֶת־עוֺלָתוֺ וְאֶת־שְׁלָמָיו וְהִשְׁתַּחֲוָה עַל־מִפְתַּן הַשַּׁעַר וְיָצָא וְהַשַּׁעַר לֹא־יִסָּגֵר עַד־הָעָרֶב,TBH
Ezek 46:3,וְהִשְׁתַּחֲווּ עַם־הָאָרֶץ פֶּתַח הַשַּׁעַר הַהוּא בַּשַּׁבָּתוֺת וּבֶחֳדָשִׁים לִפְנֵי יְהוָה,TBH
Ezek 46:4,וְהָעֹלָה אֲשֶׁר־יַקְרִב הַנָּשִׂיא לַיהוָה בְּיוֺם הַשַּׁבָּת שִׁשָּׁה כְבָשִׂים תְּמִימִם וְאַיִל תָּמִים,TBH
Ezek 46:5,וּמִנְחָה אֵיפָה לָאַיִל וְלַכְּבָשִׂים מִנְחָה מַתַּת יָדוֺ וְשֶׁמֶן הִין לָאֵיפָה,TBH
Ezek 46:6,וּבְיוֺם הַחֹדֶשׁ פַּר בֶּן־בָּקָר תְּמִימִם וְשֵׁשֶׁת כְּבָשִׂם וָאַיִל תְּמִימִם יִהְיוּ,TBH
Ezek 46:7,וְאֵיפָה לַפָּר וְאֵיפָה לָאַיִל יַעֲשֶׂה מִנְחָה וְלַכְּבָשִׂים כַּאֲשֶׁר תַּשִּׂיג יָדוֺ וְשֶׁמֶן הִין לָאֵיפָה,TBH
Ezek 46:8,וּבְבוֺא הַנָּשִׂיא דֶּרֶךְ אוּלָם הַשַּׁעַר יָבוֺא וּבְדַרְכּוֺ יֵצֵא,TBH
Ezek 46:9,וּבְבוֺא עַם־הָאָרֶץ לִפְנֵי יְהוָה בַּמּוֺעֲדִים הַבָּא דֶּרֶךְ־שַׁעַר צָפוֺן לְהִשְׁתַּחֲוֹת יֵצֵא דֶּרֶךְ־שַׁעַר נֶגֶב וְהַבָּא דֶּרֶךְ־שַׁעַר נֶגֶב יֵצֵא דֶּרֶךְ־שַׁעַר צָפוֺנָה לֹא יָשׁוּב דֶּרֶךְ הַשַּׁעַר אֲשֶׁר־בָּא בוֺ כִּי נִכְחוֺ יֵצֵא,TBH
Ezek 46:10,וְהַנָּשִׂיא בְּתוֺכָם בְּבוֺאָם יָבוֺא וּבְצֵאתָם יֵצֵאוּ,TBH
Ezek 46:11,וּבַחַגִּים וּבַמּוֺעֲדִים תִּהְיֶה הַמִּנְחָה אֵיפָה לַפָּר וְאֵיפָה לָאַיִל וְלַכְּבָשִׂים מַתַּת יָדוֺ וְשֶׁמֶן הִין לָאֵיפָה,TBH
Ezek 46:12,וְכִי־יַעֲשֶׂה הַנָּשִׂיא נְדָבָה עוֺלָה אוֺ־שְׁלָמִים נְדָבָה לַיהוָה וּפָתַח לוֺ אֶת הַשַּׁעַר הַפֹּנֶה קָדִים וְעָשָׂה אֶת־עֹלָתוֺ וְאֶת־שְׁלָמָיו כַּאֲשֶׁר יַעֲשֶׂה בְּיוֺם הַשַּׁבָּת וְיָצָא וְסָגַר אֶת־הַשַּׁעַר אַחֲרֵי צֵאתוֺ,TBH
Ezek 46:13,וְכֶבֶשׂ בֶּן־שְׁנָתוֺ תָּמִים תַּעֲשֶׂה עוֺלָה לַיּוֺם לַיהוָֺה בַּבֹּקֶר בַּבֹּקֶר תַּעֲשֶׂה אֹתוֺ,TBH
Ezek 46:14,וּמִנְחָה תַעֲשֶׂה עָלָיו בַּבֹּקֶר בַּבֹּקֶר שִׁשִּׁית הָאֵיפָה וְשֶׁמֶן שְׁלִישִׁית הַהִין לָרֹס אֶת־הַסֹּלֶת מִנְחָה לַיהוָה חֻקּוֺת עוֺלָם תָּמִיד,TBH
Ezek 46:15,יַעֲוּ אֶת־הַכֶּבֶשׂ וְאֶת־הַמִּנְחָה וְאֶת־הַשֶּׁמֶן בַּבֹּקֶר בַּבֹּקֶר עוֺלַת תָּמִיד,TBH
Ezek 46:16,כֹּה־אָמַר אֲדֹנָי יְהוִֺה כִּי־יִתֵּן הַנָּשִׂיא מַתָּנָה לְאִישׁ מִבָּנָיו נַחֲלָתוֺ הִיא לְבָנָיו תִּהְיֶה אֲחֻזָּתָם הִיא בְּנַחֲלָה,TBH
Ezek 46:17,וְכִי־יִתֵּן מַתָּנָה מִנַּחֲלָתוֺ לְאַחַד מֵעֲבָדָיו וְהָיְתָה לּוֺ עַד־שְׁנַת הַדְּרוֺר וְשָׁבַת לַנָּשִׂיא אַךְ נַחֲלָתוֺ בָּנָיו לָהֶם תִּהְיֶה,TBH
Ezek 46:18,וְלֹא־יִקַּח הַנָּשִׂיא מִנַּחֲלַת הָעָם לְהוֺנֹתָם מֵאֲחֻזָּתָם מֵאֲחֻזָּתוֺ יַנְחִל אֶת־בָּנָיו לְמַעַן אֲשֶׁר לֹא־יָפֻצוּ עַמִּי אִישׁ מֵאֲחֻזָּתוֺ,TBH
Ezek 46:19,וַיְבִיאֵנִי בַמָּבוֺא אֲשֶׁר עַל־כֶּתֶף הַשַּׁעַר אֶל־הַלִּשְׁכוֺת הַקֹּדֶשׁ אֶל־הַכֹּהֲנִים הַפֹּנוֺת צָפוֺנָה וְהִנֵּה־שָׁם מָקוֺם בַּיַּרְכָתַיִם יָמָּה,TBH
Ezek 46:20,וַיֹּאמֶר אֵלַי זֶה הַמָּקוֺם אֲשֶׁר יְבַשְּׁלוּ־שָׁם הַכֹּהֲנִים אֶת־הָאָשָׁם וְאֶת־הַחַטָּאת אֲשֶׁר יֹאפוּ אֶת־הַמִּנְחָה לְבִלְתִּי הוֺצִיא אֶל־הֶחָצֵר הַחִיצוֺנָה לְקַדֵּשׁ אֶת־הָעָם,TBH
Ezek 46:21,וַיּוֺצִיאֵנִי אֶל־הֶחָצֵר הַחִיצֹנָה וַיַּעֲבִירֵנִי אֶל־אַרְבַּעַת מִקְצוֺעֵי הֶחָצֵר וְהִנֵּה חָצֵר בְּמִקְצֹעַ הֶחָצֵר חָצֵר בְּמִקְצֹעַ הֶחָצֵר,TBH
Ezek 46:22,בְּאַרְבַּעַת מִקְצֹעוֺת הֶחָצֵר חֲצֵרוֺת קְטֻרוֺת אַרְבָּעִים אֹרֶךְ וּשְׁלֹשִׁים רֹחַב מִדָּה אַחַת לְאַרְבַּעְתָּם מְהֻקְצָעוֺת,TBH
Ezek 46:23,וְטוּר סָבִיב בָּהֶם סָבִיב לְאַרְבַּעְתָּם וּמְבַשְּׁלוֺת עָשׂוּי מִתַּחַת הַטִּירוֺת סָבִיב,TBH
Ezek 46:24,וַיֹּאמֶר אֵלָי אֵלֶּה בֵּית הַמְבַשְּׁלִים אֲשֶׁר יְבַשְּׁלוּ־שָׁם מְשָׁרְתֵי הַבַּיִת אֶת־זֶבַח הָעָם,TBH
Ezek 47:1,וַיְשִׁבֵנִי אֶל־פֶּתַח הַבַּיִת וְהִנֵּה־מַיִם יֹצְאִים מִתַּחַת מִפְתַּן הַבַּיִת קָדִימָה כִּי־פְנֵי הַבַּיִת קָדִים וְהַמַּיִם יֹרְדִים מִתַּחַת מִכֶּתֶף הַבַּיִת הַיְמָנִית מִנֶּגֶב לַמִּזְבֵּחַ,TBH
Ezek 47:2,וַיּוֺצִאֵנִי דֶּרֶךְ־שַׁעַר צָפוֺנָה וַיְסִבֵּנִי דֶּרֶךְ חוּץ אֶל־שַׁעַר הַחוּץ דֶּרֶךְ הַפּוֺנֶה קָדִים וְהִנֵּה־מַיִם מְפַכִּים מִן־הַכָּתֵף הַיְמָנִית,TBH
Ezek 47:3,בְּצֵאת־הָאִישׁ קָדִים וְקָו בְּיָדוֺ וַיָּמָד אֶלֶף בָּאַמָּה וַיַּעֲבִרֵנִי בַמַּיִם מֵי אָפְסָיִם,TBH
Ezek 47:4,וַיָּמָד אֶלֶף וַיַּעֲבִרֵנִי בַמַּיִם מַיִם בִּרְכָּיִם וַיָּמָד אֶלֶף וַיַּעֲבִרֵנִי מֵי מָתְנָיִם,TBH
Ezek 47:5,וַיָּמָד אֶלֶף נַחַל אֲשֶׁר לֹא־אוּכַל לַעֲבֹר כִּי־גָאוּ הַמַּיִם מֵי שָׂחוּ נַחַל אֲשֶׁר לֹא־יֵעָבֵר,TBH
Ezek 47:6,וַיֹּאמֶר אֵלַי הֲרָאִיתָ בֶן־אָדָם וַיּוֺלִכֵנִי וַיְשִׁבֵנִי שְׂפַת הַנָּחַל,TBH
Ezek 47:7,בְּשׁוּבֵנִי וְהִנֵּה אֶל־שְׂפַת הַנַּחַל עֵץ רַב מְאֹד מִזֶּה וּמִזֶּה,TBH
Ezek 47:8,וַיֹּאמֶר אֵלַי הַמַּיִם הָאֵלֶּה יוֺצְאִים אֶל־הַגְּלִילָה הַקַּדְמוֺנָה וְיָרְדוּ עַל־הָעֲרָבָה וּבָאוּ הַיָּמָּה אֶל־הַיָּמָּה הַמּוּצָאִים וְנִרְפּוּ הַמָּיִם,TBH
Ezek 47:9,וְהָיָה כָל־נֶפֶשׁ חַיָּה אֲשֶׁר־יִשְׁרֹץ אֶל כָּל־אֲשֶׁר יָבוֺא שָׁם נַחֲלַיִם יִחְיֶה וְהָיָה הַדָּגָה רַבָּה מְאֹד כִּי בָאוּ שָׁמָּה הַמַּיִם הָאֵלֶּה וְיֵרָפְאוּ וָחָי כֹּל אֲשֶׁר־יָבוֺא שָׁמָּה הַנָּחַל,TBH
Ezek 47:10,וְהָיָה עָמְדוּ עָלָיו דַּוָּגִים מֵעֵין גֶּדִי וְעַד־עֵין עֶגְלַיִם מִשְׁטוֺחַ לַחֲרָמִים יִהְיוּ לְמִינָה תִּהְיֶה דְגָתָם כִּדְגַת הַיָּם הַגָּדוֺל רַבָּה מְאֹד,TBH
Ezek 47:11,בִּצֹּאתָיו וּגְבָאָיו וְלֹא יֵרָפְאוּ לְמֶלַח נִתָּנוּ,TBH
Ezek 47:12,וְעַל־הַנַּחַל יַעֲלֶה עַל־שְׂפָתוֺ מִזֶּה וּמִזֶּה כָּל־עֵץ־מַאֲכָל לֹא־יִבּוֺל עָלֵהוּ וְלֹא־יִתֹּם פִּרְיוֺ לָחֳדָשָׁיו יְבַכֵּר כִּי מֵימָיו מִן־הַמִּקְדָּשׁ הֵמָּה יוֺצְאִים וְהָיָה פִרְיוֺ לְמַאֲכָל וְעָלֵהוּ לִתְרוּפָה,TBH
Ezek 47:13,כֹּה אָמַר אֲדֹנָי יְהוִה גֵּה גְבוּל אֲשֶׁר תִּתְנַחֲלוּ אֶת־הָאָרֶץ לִשְׁנֵי עָשָׂר שִׁבְטֵי יִשְׂרָאֵל יוֺסֵף חֲבָלִים,TBH
Ezek 47:14,וּנְחַלְתֶּם אוֺתָהּ אִישׁ כְּאָחִיו אֲשֶׁר נָשָׂאתִי אֶת־יָדִי לְתִתָּהּ לַאֲבֹתֵיכֶם וְנָפְלָה הָאָרֶץ הַזֹּאת לָכֶם בְּנַחֲלָה,TBH
Ezek 47:15,וְזֶה גְּבוּל הָאָרֶץ לִפְאַת צָפוֺנָה מִן־הַיָּם הַגָּדוֺל הַדֶּרֶךְ חֶתְלֹן לְבוֺא צְדָדָה,TBH
Ezek 47:16,חֲמָת בֵּרוֺתָה סִבְרַיִם אֲשֶׁר בֵּין־גְּבוּל דַּמֶּשֶׂק וּבֵין גְּבוּל חֲמָת חָצֵר הַתִּיכוֺן אֲשֶׁר אֶל־גְּבוּל חַוְרָן,TBH
Ezek 47:17,וְהָיָה גְבוּל מִן־הַיָּם חֲצַר עֵינוֺן גְּבוּל דַּמֶּשֶׂק וְצָפוֺן צָפוֺנָה וּגְבוּל חֲמָת וְאֵת פְּאַת צָפוֺן,TBH
Ezek 47:18,וּפְאַת קָדִים מִבֵּין חַוְרָן וּמִבֵּין־דַּמֶּשֶׂק וּמִבֵּין הַגִּלְעָד וּמִבֵּין אֶרֶץ יִשְׂרָאֵל הַיַּרְדֵּן מִגְּבוּל עַל־הַיָּם הַקַּדְמוֺנִי תָּמֹדּוּ וְאֵת פְּאַת קָדִימָה,TBH
Ezek 47:19,וּפְאַת נֶגֶב תֵּימָנָה מִתָּמָר עַד־מֵי מְרִיבוֺת קָדֵשׁ נַחֲלָה אֶל־הַיָּם הַגָּדוֺל וְאֵת פְּאַת־תֵּימָנָה נֶגְבָּה,TBH
Ezek 47:20,וּפְאַת־יָם הַיָּם הַגָּדוֺל מִגְּבוּל עַד־נֹכַח לְבוֺא חֲמָת זֹאת פְּאַת־יָם,TBH
Ezek 47:21,וְחִלַּקְתֶּם אֶת־הָאָרֶץ הַזֹּאת לָכֶם לְשִׁבְטֵי יִשְׂרָאֵל,TBH
Ezek 47:22,וְהָיָה תַּפִּלוּ אוֺתָהּ בְּנַחֲלָה לָכֶם וּלְהַגֵּרִים הַגָּרִים בְּתוֺכְכֶם אֲשֶׁר־הוֺלִדוּ בָנִים בְּתוֺכְכֶם וְהָיוּ לָכֶם כְּאֶזְרָח בִּבְנֵי יִשְׂרָאֵל אִתְּכֶם יִפְּלוּ בְנַחֲלָה בְּתוֺךְ שִׁבְטֵי יִשְׂרָאֵל,TBH
Ezek 47:23,וְהָיָה בַשֵּׁבֶט אֲשֶׁר־גָּר הַגֵּר אִתּוֺ שָׁם תִּתְּנוּ נַחֲלָתוֺ נְאֻם אֲדֹנָי יְהוִה,TBH
Ezek 48:1,וְאֵלֶּה שְׁמוֺת הַשְּׁבָטִים מִקְצֵה צָפוֺנָה אֶל־יַד דֶּרֶךְ־חֶתְלֹן לְבוֺא־חֲמָת חֲצַר עֵינָן גְּבוּל דַּמֶּשֶׂק צָפוֺנָה אֶל־יַד חֲמָת וְהָיוּ־לוֺ פְאַת־קָדִים הַיָּם דָּן אֶחָד,TBH
Ezek 48:2,וְעַל גְּבוּל דָּן מִפְּאַת קָדִים עַד־פְּאַת־יָמָּה אָשֵׁר אֶחָד,TBH
Ezek 48:3,וְעַל גְּבוּל אָשֵׁר מִפְּאַת קָדִימָה וְעַד־פְּאַת־יָמָּה נַפְתָּלִי אֶחָד,TBH
Ezek 48:4,וְעַל גְּבוּל נַפְתָּלִי מִפְּאַת קָדִמָה עַד־פְּאַת־יָמָּה מְנַשֶּׁה אֶחָד,TBH
Ezek 48:5,וְעַל גְּבוּל מְנַשֶּׁה מִפְּאַת קָדִמָה עַד־פְּאַת־יָמָּה אֶפְרַיִם אֶחָד,TBH
Ezek 48:6,וְעַל גְּבוּל אֶפְרַיִם מִפְּאַת קָדִים וְעַד־פְּאַת־יָמָּה רְאוּבֵן אֶחָד,TBH
Ezek 48:7,וְעַל גְּבוּל רְאוּבֵן מִפְּאַת קָדִים עַד־פְּאַת־יָמָּה יְהוּדָה אֶחָד,TBH
Ezek 48:8,וְעַל גְּבוּל יְהוּדָה מִפְּאַת קָדִים עַד־פְּאַת־יָמָּה תִּהְיֶה הַתְּרוּמָה אֲשֶׁר־תָּרִימוּ חֲמִשָּׁה וְעֶשְׂרִים אֶלֶף רֹחַב וְאֹרֶךְ כְּאַחַד הַחֲלָקִים מִפְּאַת קָדִימָה עַד־פְּאַת־יָמָּה וְהָיָה הַמִּקְדָּשׁ בְּתוֺכוֺ,TBH
Ezek 48:9,הַתְּרוּמָה אֲשֶׁר תָּרִימוּ לַיהוָה אֹרֶךְ חֲמִשָּׁה וְעֶשְׂרִים אֶלֶף וְרֹחַב עֲשֶׂרֶת אֲלָפִים,TBH
Ezek 48:10,וּלְאֵלֶּה תִּהְיֶה תְרוּמַת־הַקֹּדֶשׁ לַכֹּהֲנִים צָפוֺנָה חֲמִשָּׁה וְעֶשְׂרִים אֶלֶף וְיָמָּה רֹחַב עֲשֶׂרֶת אֲלָפִים וְקָדִימָה רֹחַב עֲשֶׂרֶת אֲלָפִים וְנֶגְבָּה אֹרֶךְ חֲמִשָּׁה וְעֶשְׂרִים אָלֶף וְהָיָה מִקְדַּשׁ־יְהוָה בְּתוֺכוֺ,TBH
Ezek 48:11,לַכֹּהֲנִים הַמְקֻדָּשׁ מִבְּנֵי צָדוֺק אֲשֶׁר שָׁמְרוּ מִשְׁמַרְתִּי אֲשֶׁר לֹא־תָעוּ בִּתְעוֺת בְּנֵי יִשְׂרָאֵל כַּאֲשֶׁר תָּעוּ הַלְוִיִּם,TBH
Ezek 48:12,וְהָיְתָה לָהֶם תְּרוּמִיָּה מִתְּרוּמַת הָאָרֶץ קֹדֶשׁ קָדָשִׁים אֶל־גְּבוּל הַלְוִיִּם,TBH
Ezek 48:13,וְהַלְוִיִּם לְעֻמַּת גְּבוּל הַכֹּהֲנִים חֲמִשָּׁה וְעֶשְׂרִים אֶלֶף אֹרֶךְ וְרֹחַב עֲשֶׂרֶת אֲלָפִים כָּל־אֹרֶךְ חֲמִשָּׁה וְעֶשְׂרִים אֶלֶף וְרֹחַב עֲשֶׂרֶת אֲלָפִים,TBH
Ezek 48:14,וְלֹא־יִמְכְּרוּ מִמֶּנּוּ וְלֹא יָמֵר וְלֹא יַעֲבִיר רֵאשִׁית הָאָרֶץ כִּי־קֹדֶשׁ לַיהוָה,TBH
Ezek 48:15,וַחֲמֵשֶׁת אֲלָפִים הַנּוֺתָר בָּרֹחַב עַל־פְּנֵי חֲמִשָּׁה וְעֶשְׂרִים אֶלֶף חֹל־הוּא לָעִיר לְמוֺשָׁב וּלְמִגְרָשׁ וְהָיְתָה הָעִיר בְּתוֺכוֺ,TBH
Ezek 48:16,וְאֵלֶּה מִדּוֺתֶיהָ פְּאַת צָפוֺן חֲמֵשׁ מֵאוֺת וְאַרְבַּעַת אֲלָפִים וּפְאַת־נֶגֶב חֲמֵ מֵאוֺת וְאַרְבַּעַת אֲלָפִים וּמִפְּאַת קָדִים חֲמֵשׁ מֵאוֺת וְאַרְבַּעַת אֲלָפִים וּפְאַת־יָמָּה חֲמֵשׁ מֵאוֺת וְאַרְבַּעַת אֲלָפִים,TBH
Ezek 48:17,וְהָיָה מִגְרָשׁ לָעִיר צָפוֺנָה חֲמִשִּׁים וּמָאתַיִם וְנֶגְבָּה חֲמִשִּׁים וּמָאתָיִם וְקָדִימָה חֲמִשִּׁים וּמָאתַיִם וְיָמָּה חֲמִשִּׁים וּמָאתָיִם,TBH
Ezek 48:18,וְהַנּוֺתָר בָּאֹרֶךְ לְעֻמַּת תְּרוּמַת הַקֹּדֶשׁ עֲשֶׂרֶת אֲלָפִים קָדִימָה וַעֲשֶׂרֶת אֲלָפִים יָמָּה וְהָיָה לְעֻמַּת תְּרוּמַת הַקֹּדֶשׁ וְהָיְתָה תְבוּאָתוֺ לְלֶחֶם לְעֹבְדֵי הָעִיר,TBH
Ezek 48:19,וְהָעֹבֵד הָעִיר יַעַבְדוּהוּ מִכֹּל שִׁבְטֵי יִשְׂרָאֵל,TBH
Ezek 48:20,כָּל־הַתְּרוּמָה חֲמִשָּׁה וְעֶשְׂרִים אֶלֶף בַּחֲמִשָּׁה וְעֶשְׂרִים אָלֶף רְבִיעִית תָּרִימוּ אֶת־תְּרוּמַת הַקֹּדֶשׁ אֶל־אֲחֻזַּת הָעִיר,TBH
Ezek 48:21,וְהַנּוֺתָר לַנָּשִׂיא מִזֶּה וּמִזֶּה לִתְרוּמַת־הַקֹּדֶשׁ וְלַאֲחֻזַּת הָעִיר אֶל־פְּנֵי חֲמִשָּׁה וְעֶשְׂרִים אֶלֶף תְּרוּמָה עַד־גְּבוּל קָדִימָה וְיָמָּה עַל־פְּנֵי חֲמִשָּׁה וְעֶשְׂרִים אֶלֶף עַל־גְּבוּל יָמָּה לְעֻמַּת חֲלָקִים לַנָּשִׂיא וְהָיְתָה תְּרוּמַת הַקֹּדֶשׁ וּמִקְדַּשׁ הַבַּיִת בְּתוֺכוֺ,TBH
Ezek 48:22,וּמֵאֲחֻזַּת הַלְוִיִּם וּמֵאֲחֻזַּת הָעִיר בְּתוֺךְ אֲשֶׁר לַנָּשִׂיא יִהְיֶה בֵּין גְּבוּל יְהוּדָה וּבֵין גְּבוּל בִּנְיָמִן לַנָּשִׂיא יִהְיֶה,TBH
Ezek 48:23,וְיֶתֶר הַשְּׁבָטִים מִפְּאַת קָדִימָה עַד־פְּאַת־יָמָּה בִּנְיָמִן אֶחָד,TBH
Ezek 48:24,וְעַל גְּבוּל בִּנְיָמִן מִפְּאַת קָדִימָה עַד־פְּאַת־יָמָּה שִׁמְעוֺן אֶחָד,TBH
Ezek 48:25,וְעַל גְּבוּל שִׁמְעוֺן מִפְּאַת קָדִימָה עַד־פְּאַת־יָמָּה יִשָׂשכָר אֶחָד,TBH
Ezek 48:26,וְעַל גְּבוּל יִשָׂשכָר מִפְּאַת קָדִימָה עַד־פְּאַת־יָמָּה זְבוּלֻן אֶחָד,TBH
Ezek 48:27,וְעַל גְּבוּל זְבוּלֻן מִפְּאַת קָדִמָה עַד־פְּאַת־יָמָּה גָּד אֶחָד,TBH
Ezek 48:28,וְעַל גְּבוּל גָּד אֶל־פְּאַת נֶגֶב תֵּימָנָה וְהָיָה גְבוּל מִתָּמָר מֵי מְרִיבַת קָדֵשׁ נַחֲלָה עַל־הַיָּם הַגָּדוֺל,TBH
Ezek 48:29,זֹאת הָאָרֶץ אֲשֶׁר־תַּפִּילוּ מִנַּחֲלָה לְשִׁבְטֵי יִשְׂרָאֵל וְאֵלֶּה מַחְלְקוֺתָם נְאֻם אֲדֹנָי יְהוִה,TBH
Ezek 48:30,וְאֵלֶּה תּוֺצְאֹת הָעִיר מִפְּאַת צָפוֺן חֲמֵשׁ מֵאוֺת וְאַרְבַּעַת אֲלָפִים מִדָּה,TBH
Ezek 48:31,וְשַׁעֲרֵי הָעִיר עַל־שְׁמוֺת שִׁבְטֵי יִשְׂרָאֵל שְׁעָרִים שְׁלוֺשָׁה צָפוֺנָה שַׁעַר רְאוּבֵן אֶחָד שַׁעַר יְהוּדָה אֶחָד שַׁעַר לֵוִי אֶחָד,TBH
Ezek 48:32,וְאֶל־פְּאַת קָדִימָה חֲמֵשׁ מֵאוֺת וְאַרְבַּעַת אֲלָפִים וּשְׁעָרִים שְׁלֹשָׁה וְשַׁעַר יוֺסֵף אֶחָד שַׁעַר בִּנְיָמִן אֶחָד שַׁעַר דָּן אֶחָד,TBH
Ezek 48:33,וּפְאַת־נֶגְבָּה חֲמֵשׁ מֵאוֺת וְאַרְבַּעַת אֲלָפִים מִדָּה וּשְׁעָרִים שְׁלֹשָׁה שַׁעַר שִׁמְעוֺן אֶחָד שַׁעַר יִשָּׂשכָר אֶחָד שַׁעַר זְבוּלֻן אֶחָד,TBH
Ezek 48:34,פְּאַת־יָמָּה חֲמֵשׁ מֵאוֺת וְאַרְבַּעַת אֲלָפִים שַׁעֲרֵיהֶם שְׁלֹשָׁה שַׁעַר גָּד אֶחָד שַׁעַר אָשֵׁר אֶחָד שַׁעַר נַפְתָּלִי אֶחָד,TBH
Ezek 48:35,סָבִיב שְׁמֹנָה עָשָׂר אָלֶף וְשֵׁם־הָעִיר מִיּוֺם יְהוָה שָׁמָּה,TBH
Isa 40:1,נַחֲמוּ נַחֲמוּ עַמִּי יֹאמַר אֱלֹהֵיכֶם,TBH
Isa 40:2,דַּבְּרוּ עַל־לֵב יְרוּשָׁלִַם וְקִרְאוּ אֵלֶיהָ כִּי מָלְאָה צְבָאָהּ כִּי נִרְצָה עֲוֹנָהּ כִּי לָקְחָה מִיַּד יְהוָה כִּפְלַיִם בְּכָל־חַטֹּאתֶיהָ,TBH
Isa 40:3,קוֺל קוֺרֵא בַּמִּדְבָּר פַּנּוּ דֶּרֶךְ יְהוָה יַשְּׁרוּ בָּעֲרָבָה מְסִלָּה לֵאלֹהֵינוּ,TBH
Isa 40:4,כָּל־גֶּיא יִנָּשֵׂא וְכָל־הַר וְגִבְעָה יִשְׁפָּלוּ וְהָיָה הֶעָקֹב לְמִישׁוֺר וְהָרְכָסִים לְבִקְעָה,TBH
Isa 40:5,וְנִגְלָה כְּבוֺד יְהוָה וְרָאוּ כָל־בָּשָׂר יַחְדָּו כִּי פִּי יְהוָה דִּבֵּר,TBH
Isa 40:6,קוֺל אֹמֵר קְרָא וְאָמַר מָה אֶקְרָא כָּל־הַבָּשָׂר חָצִיר וְכָל־חַסְדּוֺ כְּצִיץ הַשָּׂדֶה,TBH
Isa 40:7,יָבֵשׁ חָצִיר נָבֵל צִיץ כִּי רוּחַ יְהוָה נָשְׁבָה בּוֺ אָכֵן חָצִיר הָעָם,TBH
Isa 40:8,יָבֵשׁ חָצִיר נָבֵל צִיץ וּדְבַר־אֱלֹהֵינוּ יָקוּם לְעוֺלָם,TBH
Isa 40:9,עַל הַר־גָּבֹהַ עֲלִי־לָךְ מְבַשֶּׂרֶת צִיּוֺן הָרִימִי בַכֹּחַ קוֺלֵךְ מְבַשֶּׂרֶת יְרוּשָׁלִָם הָרִימִי אַל־תִּירָאִי אִמְרִי לְעָרֵי יְהוּדָה הִנֵּה אֱלֹהֵיכֶם,TBH
Isa 40:10,הִנֵּה אֲדֹנָי יְהוִה בְּחָזָק יָבוֺא וּזְרֹעוֺ מֹשְׁלָה לוֺ הִנֵּה שְׂכָרוֺ אִתּוֺ וּפְעֻלָּתוֺ לְפָנָיו,TBH
Isa 40:11,כְּרֹעֶה עֶדְרוֺ יִרְעֶה בִּזְרֹעוֺ יְקַבֵּץ טְלָאִים וּבְחֵיקוֺ יִשָּׂא עָלוֺת יְנַהֵל,TBH
Isa 40:12,מִי־מָדַד בְּשָׁעֳלוֺ מַיִם וְשָׁמַיִם בַּזֶּרֶת תִּכֵּן וְכָל בַּשָּׁלִשׁ עֲפַר הָאָרֶץ וְשָׁקַל בַּפֶּלֶס הָרִים וּגְבָעוֺת בְּמֹאזְנָיִם,TBH
Isa 40:13,מִי־תִכֵּן אֶת־רוּחַ יְהוָה וְאִישׁ עֲצָתוֺ יוֺדִיעֶנּוּ,TBH
Isa 40:14,אֶת־מִי נוֺעָץ וַיְבִינֵהוּ וַיְלַמְּדֵהוּ בְּאֹרַח מִשְׁפָּט וַיְלַמְּדֵהוּ דַעַת וְדֶרֶךְ תְּבוּנוֺת יוֺדִיעֶנּוּ,TBH
Isa 40:15,הֵן גּוֺיִם כְּמַר מִדְּלִי וּכְשַׁחַק מֹאזְנַיִם נֶחְשָׁבוּ הֵן אִיִּים כַּדַּק יִטּוֺל,TBH
Isa 40:16,וּלְבָנוֺן אֵין דֵּי בָּעֵר וְחַיָּתוֺ אֵין דֵּי עוֺלָה,TBH
Isa 40:17,כָּל־הַגּוֺיִם כְּאַיִן נֶגְדּוֺ מֵאֶפֶס וָתֹהוּ נֶחְשְׁבוּ־לוֺ,TBH
Isa 40:18,וְאֶל־מִי תְּדַמְּיוּן אֵל וּמַה־דְּמוּת תַּעַרְכוּ לוֺ,TBH
Isa 40:19,הַפֶּסֶל נָסַךְ חָרָשׁ וְצֹרֵף בַּזָּהָב יְרַקְּעֶנּוּ וּרְתֻקוֺת כֶּסֶף צוֺרֵף,TBH
Isa 40:20,הַמְסֻכָּן תְּרוּמָה עֵץ לֹא־יִרְקַב יִבְחָר חָרָשׁ חָכָם יְבַקֶּשׁ־לוֺ לְהָכִין פֶּסֶל לֹא יִמּוֺט,TBH
Isa 40:21,הֲלוֺא תֵדְעוּ הֲלוֺא תִשְׁמָעוּ הֲלוֺא הֻגַּד מֵרֹאשׁ לָכֶם הֲלוֺא הֲבִינֹתֶם מוֺסְדוֺת הָאָרֶץ,TBH
Isa 40:22,הַיֹּשֵׁב עַל־חוּג הָאָרֶץ וְיֹשְׁבֶיהָ כַּחֲגָבִים הַנּוֺטֶה כַדֹּק שָׁמַיִם וַיִּמְתָּחֵם כָּאֹהֶל לָשָׁבֶת,TBH
Isa 40:23,הַנּוֺתֵן רוֺזְנִים לְאָיִן שֹׁפְטֵי אֶרֶץ כַּתֹּהוּ עָשָׂה,TBH
Isa 40:24,אַף בַּל־נִטָּעוּ אַף בַּל־זֹרָעוּ אַף בַּל־שֹׁרֵשׁ בָּאָרֶץ גִּזְעָם וְגַם־נָשַׁף בָּהֶם וַיִּבָשׁוּ וּסְעָרָה כַּקַּשׁ תִּשָּׂאֵם,TBH
Isa 40:25,וְאֶל־מִי תְדַמְּיוּנִי וְאֶשְׁוֶה יֹאמַר קָדוֺשׁ,TBH
Isa 40:26,שְׂאוּ־מָרוֺם עֵינֵיכֶם וּרְאוּ מִי־בָרָא אֵלֶּה הַמּוֺצִיא בְמִסְפָּר צְבָאָם לְכֻלָּם בְּשֵׁם יִקְרָא מֵרֹב אוֺנִים וְאַמִּיץ כֹּחַ אִישׁ לֹא נֶעְדָּר,TBH
Isa 40:27,לָמָּה תֹאמַר יַעֲקֹב וּתְדַבֵּר יִשְׂרָאֵל נִסְתְּרָה דַרְכִּי מֵיְהוָה וּמֵאֱלֹהַי מִשְׁפָּטִי יַעֲבוֺר,TBH
Isa 40:28,הֲלוֺא יָדַעְתָּ אִם־לֹא שָׁמַעְתָּ אֱלֹהֵי עוֺלָם יְהוָה בּוֺרֵא קְצוֺת הָאָרֶץ לֹא יִיעַף וְלֹא יִיגָע אֵין חֵקֶר לִתְבוּנָתוֺ,TBH
Isa 40:29,נֹתֵן לַיָּעֵף כֹּחַ וּלְאֵין אוֺנִים עָצְמָה יַרְבֶּה,TBH
Isa 40:30,וְיִעֲפוּ נְעָרִים וְיִגָעוּ וּבַחוּרִים כָּשׁוֺל יִכָּשֵׁלוּ,TBH
Isa 40:31,וְקוֺיֵ יְהוָה יַחֲלִיפוּ כֹחַ יַעֲלוּ אֵבֶר כַּנְּשָׁרִים יָרוּצוּ וְלֹא יִיגָעוּ יֵלְכוּ וְלֹא יִיעָפוּ,TBH
Isa 41:1,הַחֲרִישׁוּ אֵלַי אִיִּים וּלְאֻמִּים יַחֲלִיפוּ כֹחַ יִגְּשׁוּ אָז יְדַבֵּרוּ יַחְדָּו לַמִּשְׁפָּט נִקְרָבָה,TBH
Isa 41:2,מִי הֵעִיר מִמִּזְרָח צֶדֶק יִקְרָאֵהוּ לְרַגְלוֺ יִתֵּן לְפָנָיו גּוֺיִם וּמְלָכִים יַרְדְּ יִתֵּן כֶּעָפָר חַרְבּוֺ כְּקַשׁ נִדָּף קַשְׁתּוֺ,TBH
Isa 41:3,יִרְדְּפֵם יַעֲבוֺר שָׁלוֺם אֹרַח בְּרַגְלָיו לֹא יָבוֺא,TBH
Isa 41:4,מִי־פָעַל וְעָשָׂה קֹרֵא הַדֹּרוֺת מֵרֹאשׁ אֲנִי יְהוָה רִאשׁוֺן וְאֶת־אַחֲרֹנִים אֲנִי־הוּא,TBH
Isa 41:5,רָאוּ אִיִּים וְיִירָאוּ קְצוֺת הָאָרֶץ יֶחֱרָדוּ קָרְבוּ וַיֶּאֱתָיוּן,TBH
Eccl 1:1,דִּבְרֵי קֹהֶלֶת בֶּן־דָּוִד מֶלֶךְ בִּירוּשָׁלִָם,LBH
Eccl 1:2,הֲבֵל הֲבָלִים אָמַר קֹהֶלֶת הֲבֵל הֲבָלִים הַכֹּל הָבֶל,LBH
Eccl 1:3,מַה־יִּתְרוֺן לָאָדָם בְּכָל־עֲמָלוֺ שֶׁיַּעֲמֹל תַּחַת הַשָּׁמֶשׁ,LBH
Eccl 1:4,דּוֺר הֹלֵךְ וְדוֺר בָּא וְהָאָרֶץ לְעוֺלָם עֹמָדֶת,LBH
Eccl 1:5,וְזָרַח הַשֶּׁמֶשׁ וּבָא הַשָּׁמֶשׁ וְאֶל־מְקוֺמוֺ שׁוֺאֵף זוֺרֵחַ הוּא שָׁם,LBH
Eccl 1:6,הוֺלֵךְ אֶל־דָּרוֺם וְסוֺבֵב אֶל־צָפוֺן סוֺבֵב סֹבֵב הוֺלֵךְ הָרוּחַ וְעַל־סְבִיבֹתָיו שָׁב הָרוּחַ,LBH
Eccl 1:7,כָּל־הַנְּחָלִים הֹלְכִים אֶל־הַיָּם וְהַיָּם אֵינֶנּוּ מָלֵא אֶל־מְקוֺם שֶׁהַנְּחָלִים הֹלְכִים שָׁם הֵם שָׁבִים לָלָכֶת,LBH
Eccl 1:8,כָּל־הַדְּבָרִים יְגֵעִים לֹא־יוּכַל אִישׁ לְדַבֵּר לֹא־תִשְׂבַּע עַיִן לִרְאוֺת וְלֹא־תִמָּלֵא אֹזֶן מִשְּׁמֹעַ,LBH
Eccl 1:9,מַה־שֶּׁהָיָה הוּא שֶׁיִּהְיֶה וּמַה־שֶּׁנַּעֲשָׂה הוּא שֶׁיֵּעָשֶׂה וְאֵין כָּל־חָדָשׁ תַּחַת הַשָּׁמֶשׁ,LBH
Eccl 1:10,יֵשׁ דָּבָר שֶׁיֹּאמַר רְאֵה־זֶה חָדָשׁ הוּא כְּבָר הָיָה לְעֹלָמִים אֲשֶׁר הָיָה מִלְּפָנֵנוּ,LBH
Eccl 1:11,אֵין זִכְרוֺן לָרִאשֹׁנִים וְגַם לָאַחֲרֹנִים שֶׁיִּהְיוּ לֹא־יִהְיֶה לָהֶם זִכָּרוֺן עִם שֶׁיִּהְיוּ לָאַחֲרֹנָה,LBH
Eccl 1:12,אֲנִי קֹהֶלֶת הָיִיתִי מֶלֶךְ עַל־יִשְׂרָאֵל בִּירוּשָׁלִָם,LBH
Eccl 1:13,וְנָתַתִּי אֶת־לִבִּי לִדְרוֺשׁ וְלָתוּר בַּחָכְמָה עַל כָּל־אֲשֶׁר נַעֲשָׂה תַּחַת הַשָּׁמָיִם הוּא עִנְיַן רָע נָתַן אֱלֹהִים לִבְנֵי הָאָדָם לַעֲנוֺת בּוֺ,LBH
Eccl 1:14,רָאִיתִי אֶת־כָּל־הַמַּעֲשִׂים שֶׁנַּעֲשׂוּ תַּחַת הַשָּׁמֶשׁ וְהִנֵּה הַכֹּל הֶבֶל וּרְעוּת רוּחַ,LBH
Eccl 1:15,מְעֻוָּת לֹא־יוּכַל לִתְקֹן וְחֶסְרוֺן לֹא־יוּכַל לְהִמָּנוֺת,LBH
Eccl 1:16,דִּבַּרְתִּי אֲנִי עִם־לִבִּי לֵאמֹר אֲנִי הִנֵּה הִגְדַּלְתִּי וְהוֺסַפְתִּי חָכְמָה עַל כָּל־אֲשֶׁר־הָיָה לְפָנַי עַל־יְרוּשָׁלִָם וְלִבִּי רָאָה הַרְבֵּה חָכְמָה וָדָעַת,LBH
Eccl 1:17,וָאֶתְּנָה לִבִּי לָדַעַת חָכְמָה וְדַעַת הוֺלֵלוֺת וְשִׂכְלוּת יָדַעְתִּי שֶׁגַּם־זֶה הוּא רַעְיוֺן רוּחַ,LBH
Eccl 1:18,כִּי בְּרֹב חָכְמָה רָב־כָּעַס וְיוֺסִיף דַּעַת יוֺסִיף מַכְאוֺב,LBH
Eccl 2:1,אָמַרְתִּי אֲנִי בְּלִבִּי לְכָה־נָּא אֲנַסְּכָה בְשִׂמְחָה וּרְאֵה בְטוֺב וְהִנֵּה גַם־הוּא הָבֶל,LBH
Eccl 2:2,לִשְׂחוֺק אָמַרְתִּי מְהוֺלָל וּלְשִׂמְחָה מַה־זֹּה עֹשָׂה,LBH
Eccl 2:3,תַּרְתִּי בְלִבִּי לִמְשׁוֺךְ בַּיַּיִן אֶת־בְּשָׂרִי וְלִבִּי נֹהֵג בַּחָכְמָה וְלֶאֱחֹז בְּסִכְלוּת עַד אֲשֶׁר־אֶרְאֶה אֵי־זֶה טוֺב לִבְנֵי הָאָדָם אֲשֶׁר יַעֲשׂוּ תַּחַת הַשָּׁמַיִם מִסְפַּר יְמֵי חַיֵּיהֶם,LBH
Eccl 2:4,הִגְדַּלְתִּי מַעֲשָׂי בָּנִיתִי לִי בָּתִּים נָטַעְתִּי לִי כְּרָמִים,LBH
Eccl 2:5,עָשִׂיתִי לִי גַּנּוֺת וּפַרְדֵּסִים וְנָטַעְתִּי בָהֶם עֵץ כָּל־פֶּרִי,LBH
Eccl 2:6,עָשִׂיתִי לִי בְּרֵכוֺת מָיִם לְהַשְׁקוֺת מֵהֶם יַעַר צוֺמֵחַ עֵצִים,LBH
Eccl 2:7,קָנִיתִי עֲבָדִים וּשְׁפָחוֺת וּבְנֵי־בַיִת הָיָה לִי גַּם מִקְנֶה בָקָר וָצֹאן הַרְבֵּה הָיָה לִי מִכֹּל שֶׁהָיוּ לְפָנַי בִּירוּשָׁלִָם,LBH
Eccl 2:8,כָּנַסְתִּי לִי גַּם־כֶּסֶף וְזָהָב וּסְגֻלַּת מְלָכִים וְהַמְּדִינוֺת עָשִׂיתִי לִי שָׁרִים וְשָׁרוֺת וְתַעֲנוּגֹת בְּנֵי הָאָדָם שִׁדָּה וְשִׁדּוֺת,LBH
Eccl 2:9,וְגָדַלְתִּי וְהוֺסַפְתִּי מִכֹּל שֶׁהָיָה לְפָנַי בִּירוּשָׁלִָם אַף חָכְמָתִי עָמְדָה לִּי,LBH
Eccl 2:10,וְכֹל אֲשֶׁר שָׁאֲלוּ עֵינַי לֹא אָצַלְתִּי מֵהֶם לֹא־מָנַעְתִּי אֶת־לִבִּי מִכָּל־שִׂמְחָה כִּי־לִבִּי שָׂמֵחַ מִכָּל־עֲמָלִי וְזֶה־הָיָה חֶלְקִי מִכָּל־עֲמָלִי,LBH
Eccl 2:11,וּפָנִיתִי אֲנִי בְּכָל־מַעֲשַׂי שֶׁעָשׂוּ יָדַי וּבֶעָמָל שֶׁעָמַלְתִּי לַעֲשׂוֺת וְהִנֵּה הַכֹּל הֶבֶל וּרְעוּת רוּחַ וְאֵין יִתְרוֺן תַּחַת הַשָּׁמֶשׁ,LBH
Eccl 2:12,וּפָנִיתִי אֲנִי לִרְאוֺת חָכְמָה וְהוֺלֵלוֺת וְסִכְלוּת כִּי מֶה הָאָדָם שֶׁיָּבוֺא אַחֲרֵי הַמֶּלֶךְ אֵת אֲשֶׁר־כְּבָר עָשׂוּהוּ,LBH
Eccl 2:13,וְרָאִיתִי אָנִי שֶׁיֵּשׁ יִתְרוֺן לַחָכְמָה מִן־הַסִּכְלוּת כִּיתְרוֺן הָאוֺר מִן־הַחֹשֶׁךְ,LBH
Eccl 2:14,הֶחָכָם עֵינָיו בְּרֹאשׁוֺ וְהַכְּסִיל בַּחֹשֶׁךְ הוֺלֵךְ וְיָדַעְתִּי גַם־אָנִי שֶׁמִּקְרֶה אֶחָד יִקְרֶה אֶת־כֻּלָּם,LBH
Eccl 2:15,וְאָמַרְתִּי אֲנִי בְּלִבִּי כְּמִקְרֵה הַכְּסִיל גַּם־אֲנִי יִקְרֵנִי וְלָמָּה חָכַמְתִּי אֲנִי אָז יוֺתֵר וְדִבַּרְתִּי בְלִבִּי שֶׁגַּם־זֶה הָבֶל,LBH
Eccl 2:16,כִּי אֵין זִכְרוֺן לֶחָכָם עִם־הַכְּסִיל לְעוֺלָם בְּשֶׁכְּבָר הַיָּמִים הַבָּאִים הַכֹּל נִשְׁכָּח וְאֵיךְ יָמוּת הֶחָכָם עִם־הַכְּסִיל,LBH
Eccl 2:17,וְשָׂנֵאתִי אֶת־הַחַיִּים כִּי רַע עָלַי הַמַּעֲשֶׂה שֶׁנַּעֲשָׂה תַּחַת הַשָּׁמֶשׁ כִּי־הַכֹּל הֶבֶל וּרְעוּת רוּחַ,LBH
Eccl 2:18,וְשָׂנֵאתִי אֲנִי אֶת־כָּל־עֲמָלִי שֶׁאֲנִי עָמֵל תַּחַת הַשָּׁמֶשׁ שֶׁאַנִּיחֶנּוּ לָאָדָם שֶׁיִּהְיֶה אַחֲרָי,LBH
Eccl 2:19,וּמִי יוֺדֵעַ הֶחָכָם יִהְיֶה אוֺ סָכָל וְיִשְׁלַט בְּכָל־עֲמָלִי שֶׁעָמַלְתִּי וְשֶׁחָכַמְתִּי תַּחַת הַשָּׁמֶשׁ גַּם־זֶה הָבֶל,LBH
Eccl 2:20,וְסַבּוֺתִי אֲנִי לְיַאֵשׁ אֶת־לִבִּי עַל כָּל־הֶעָמָל שֶׁעָמַלְתִּי תַּחַת הַשָּׁמֶשׁ,LBH
Eccl 2:21,כִּי־יֵשׁ אָדָם שֶׁעֲמָלוֺ בְּחָכְמָה וּבְדַעַת וּבְכִשְׁרוֺן וּלְאָדָם שֶׁלֹּא עָמַל־בּוֺ יִתְּנֶנּוּ חֶלְקוֺ גַּם־זֶה הֶבֶל וְרָעָה רַבָּה,LBH
Eccl 2:22,כִּי מֶה־הוֶֺה לָאָדָם בְּכָל־עֲמָלוֺ וּבְרַעְיוֺן לִבּוֺ שֶׁהוּא עָמֵל תַּחַת הַשָּׁמֶשׁ,LBH
Eccl 2:23,כִּי כָל־יָמָיו מַכְאֹבִים וָכַעַס עִנְיָנוֺ גַּם־בַּלַּיְלָה לֹא־שָׁכַב לִבּוֺ גַּם־זֶה הֶבֶל הוּא,LBH
Eccl 2:24,אֵין־טוֺב בָּאָדָם שֶׁיֹּאכַל וְשָׁתָה וְהֶרְאָה אֶת־נַפְשׁוֺ טוֺב בַּעֲמָלוֺ גַּם־זֹה רָאִיתִי אָנִי כִּי מִיַּד הָאֱלֹהִים הִיא,LBH
Eccl 2:25,כִּי מִי יֹאכַל וּמִי יָחוּשׁ חוּץ מִמֶּנִּי,LBH
Eccl 2:26,כִּי לְאָדָם שֶׁטּוֺב לְפָנָיו נָתַן חָכְמָה וְדַעַת וְשִׂמְחָה וְלַחוֺטֶא נָתַן עִנְיָן לֶאֱסוֺף וְלִכְנוֺס לָתֵת לְטוֺב לִפְנֵי הָאֱלֹהִים גַּם־זֶה הֶבֶל וּרְעוּת רוּחַ,LBH
Eccl 3:1,לַכֹּל זְמָן וְעֵת לְכָל־חֵפֶץ תַּחַת הַשָּׁמָיִם,LBH
Eccl 3:2,עֵת לָלֶדֶת וְעֵת לָמוּת עֵת לָטַעַת וְעֵת לַעֲקוֺר נָטוּעַ,LBH
Eccl 3:3,עֵת לַהֲרוֺג וְעֵת לִרְפּוֺא עֵת לִפְרוֺץ וְעֵת לִבְנוֺת,LBH
Eccl 3:4,עֵת לִבְכּוֺת וְעֵת לִשְׂחוֺק עֵת סְפוֺד וְעֵת רְקוֺד,LBH
Eccl 3:5,עֵת לְהַשְׁלִיךְ אֲבָנִים וְעֵת כְּנוֺס אֲבָנִים עֵת לַחֲבוֺק וְעֵת לִרְחֹק מֵחַבֵּק,LBH
Eccl 3:6,עֵת לְבַקֵּשׁ וְעֵת לְאַבֵּד עֵת לִשְׁמוֺר וְעֵת לְהַשְׁלִיךְ,LBH
Eccl 3:7,עֵת לִקְרוֺעַ וְעֵת לִתְפּוֺר עֵת לַחֲשׁוֺת וְעֵת לְדַבֵּר,LBH
Eccl 3:8,עֵת לֶאֱהֹב וְעֵת לִשְׂנֹא עֵת מִלְחָמָה וְעֵת שָׁלוֺם,LBH
Eccl 3:9,מַה־יִּתְרוֺן הָעוֺשֶׂה בַּאֲשֶׁר הוּא עָמֵל,LBH
Eccl 3:10,רָאִיתִי אֶת־הָעִנְיָן אֲשֶׁר נָתַן אֱלֹהִים לִבְנֵי הָאָדָם לַעֲנוֺת בּוֺ,LBH
Eccl 3:11,אֶת־הַכֹּל עָשָׂה יָפֶה בְעִתּוֺ גַּם אֶת־הָעֹלָם נָתַן בְּלִבָּם מִבְּלִי אֲשֶׁר לֹא־יִמְצָא הָאָדָם אֶת־הַמַּעֲשֶׂה אֲשֶׁר־עָשָׂה הָאֱלֹהִים מֵרֹאשׁ וְעַד־סוֺף,LBH
Eccl 3:12,יָדַעְתִּי כִּי אֵין טוֺב בָּם כִּי אִם־לִשְׂמוֺחַ וְלַעֲשׂוֺת טוֺב בְּחַיָּיו,LBH
Eccl 3:13,וְגַם כָּל־הָאָדָם שֶׁיֹּאכַל וְשָׁתָה וְרָאָה טוֺב בְּכָל־עֲמָלוֺ מַתַּת אֱלֹהִים הִיא,LBH
Eccl 3:14,יָדַעְתִּי כִּי כָּל־אֲשֶׁר יַעֲשֶׂה הָאֱלֹהִים הוּא יִהְיֶה לְעוֺלָם עָלָיו אֵין לְהוֺסִיף וּמִמֶּנּוּ אֵין לִגְרֹעַ וְהָאֱלֹהִים עָשָׂה שֶׁיִּרְאוּ מִלְּפָנָיו,LBH
Eccl 3:15,מַה־שֶּׁהָיָה כְּבָר הוּא וַאֲשֶׁר לִהְיוֺת כְּבָר הָיָה וְהָאֱלֹהִים יְבַקֵּשׁ אֶת־נִרְדָּף,LBH
Eccl 3:16,וְעוֺד רָאִיתִי תַּחַת הַשָּׁמֶשׁ מְקוֺם הַמִּשְׁפָּט שָׁמָּה הָרֶשַׁע וּמְקוֺם הַצֶּדֶק שָׁמָּה הָרָשַׁע,LBH
Eccl 3:17,אָמַרְתִּי אֲנִי בְּלִבִּי אֶת־הַצַּדִּיק וְאֶת־הָרָשָׁע יִשְׁפֹּט הָאֱלֹהִים כִּי־עֵת לְכָל־חֵפֶץ וְעַל כָּל־הַמַּעֲשֶׂה שָׁם,LBH
Eccl 3:18,אָמַרְתִּי אֲנִי בְּלִבִּי עַל־דִּבְרַת בְּנֵי הָאָדָם לְבָרָם הָאֱלֹהִים וְלִרְאוֺת שְׁהֶם־בְּהֵמָה הֵמָּה לָהֶם,LBH
Eccl 3:19,כִּי מִקְרֶה בְנֵי־הָאָדָם וּמִקְרֶה הַבְּהֵמָה וּמִקְרֶה אֶחָד לָהֶם כְּמוֺת זֶה כֵּן מוֺת זֶה וְרוּחַ אֶחָד לַכֹּל וּמוֺתַר הָאָדָם מִן־הַבְּהֵמָה אָיִן כִּי הַכֹּל הָבֶל,LBH
Eccl 3:20,הַכֹּל הוֺלֵךְ אֶל־מָקוֺם אֶחָד הַכֹּל הָיָה מִן־הֶעָפָר וְהַכֹּל שָׁב אֶל־הֶעָפָר,LBH
Eccl 3:21,מִי יוֺדֵעַ רוּחַ בְּנֵי הָאָדָם הָעֹלָה הִיא לְמָעְלָה וְרוּחַ הַבְּהֵמָה הַיֹּרֶדֶת הִיא לְמַטָּה לָאָרֶץ,LBH
Eccl 3:22,וְרָאִיתִי כִּי אֵין טוֺב מֵאֲשֶׁר יִשְׂמַח הָאָדָם בְּמַעֲשָׂיו כִּי־הוּא חֶלְקוֺ כִּי מִי יְבִיאֶנּוּ לִרְאוֺת בְּמֶה שֶׁיִּהְיֶה אַחֲרָיו,LBH
Eccl 4:1,וְשַׁבְתִּי אֲנִי וָאֶרְאֶה אֶת־כָּל־הָעֲשֻׁקִים אֲשֶׁר נַעֲשִׂים תַּחַת הַשָּׁמֶשׁ וְהִנֵּה דִּמְעַת הָעֲשֻׁקִים וְאֵין לָהֶם מְנַחֵם וּמִיַּד עֹשְׁקֵיהֶם כֹּחַ וְאֵין לָהֶם מְנַחֵם,LBH
Eccl 4:2,וְשַׁבֵּחַ אֲנִי אֶת־הַמֵּתִים שֶׁכְּבָר מֵתוּ מִן־הַחַיִּים אֲשֶׁר הֵמָּה חַיִּים עֲדֶנָה,LBH
Eccl 4:3,וְטוֺב מִשְּׁנֵיהֶם אֵת אֲשֶׁר־עֲדֶן לֹא הָיָה אֲשֶׁר לֹא־רָאָה אֶת־הַמַּעֲשֶׂה הָרָע אֲשֶׁר נַעֲשָׂה תַּחַת הַשָּׁמֶשׁ,LBH
Eccl 4:4,וְרָאִיתִי אֲנִי אֶת־כָּל־עָמָל וְאֵת כָּל־כִּשְׁרוֺן הַמַּעֲשֶׂה כִּי הִיא קִנְאַת־אִישׁ מֵרֵעֵהוּ גַּם־זֶה הֶבֶל וּרְעוּת רוּחַ,LBH
Eccl 4:5,הַכְּסִיל חֹבֵק אֶת־יָדָיו וְאֹכֵל אֶת־בְּשָׂרוֺ,LBH
Eccl 4:6,טוֺב מְלֹא כַף נָחַת מִמְּלֹא חָפְנַיִם עָמָל וּרְעוּת רוּחַ,LBH
Eccl 4:7,וְשַׁבְתִּי אֲנִי וָאֶרְאֶה הֶבֶל תַּחַת הַשָּׁמֶשׁ,LBH
Eccl 4:8,יֵשׁ אֶחָד וְאֵין שֵׁנִי גַּם בֵּן וָאָח אֵין־לוֺ וְאֵין קֵץ לְכָל־עֲמָלוֺ גַּם־עֵינוֺ לֹא־תִשְׂבַּע עֹשֶׁר וּלְמִי אֲנִי עָמֵל וּמְחַסֵּר אֶת־נַפְשִׁי מִטּוֺבָה גַּם־זֶה הֶבֶל וְעִנְיַן רָע הוּא,LBH
Eccl 4:9,טוֺבִים הַשְּׁנַיִם מִן־הָאֶחָד אֲשֶׁר יֵשׁ־לָהֶם שָׂכָר טוֺב בַּעֲמָלָם,LBH
Eccl 4:10,כִּי אִם־יִפֹּלוּ הָאֶחָד יָקִים אֶת־חֲבֵרוֺ וְאִילוֺ הָאֶחָד שֶׁיִּפּוֺל וְאֵין שֵׁנִי לַהֲקִימוֺ,LBH
Eccl 4:11,גַּם אִם־יִשְׁכְּבוּ שְׁנַיִם וְחַם לָהֶם וּלְאֶחָד אֵיךְ יֵחָם,LBH
Eccl 4:12,וְאִם־יִתְקְפוֺ הָאֶחָד הַשְּׁנַיִם יַעַמְדוּ נֶגְדּוֺ וְהַחוּט הַמְשֻׁלָּשׁ לֹא בִמְהֵרָה יִנָּתֵק,LBH
Eccl 4:13,טוֺב יֶלֶד מִסְכֵּן וְחָכָם מִמֶּלֶךְ זָקֵן וּכְסִיל אֲשֶׁר לֹא־יָדַע לְהִזָּהֵר עוֺד,LBH
Eccl 4:14,כִּי־מִבֵּית הָסוּרִים יָצָא לִמְלֹךְ כִּי גַּם בְּמַלְכוּתוֺ נוֺלַד רָשׁ,LBH
Eccl 4:15,רָאִיתִי אֶת־כָּל־הַחַיִּים הַמְהַלְּכִים תַּחַת הַשָּׁמֶשׁ עִם הַיֶּלֶד הַשֵּׁנִי אֲשֶׁר יַעֲמֹד תַּחְתָּיו,LBH
Eccl 4:16,אֵין־קֵץ לְכָל־הָעָם לְכֹל אֲשֶׁר־הָיָה לִפְנֵיהֶם גַּם הָאַחֲרוֺנִים לֹא יִשְׂמְחוּ־בוֺ כִּי־גַם־זֶה הֶבֶל וְרַעְיוֺן רוּחַ,LBH
Eccl 4:17,שְׁמֹר רַגְלְךָ כַּאֲשֶׁר תֵּלֵךְ אֶל־בֵּית הָאֱלֹהִים וְקָרוֺב לִשְׁמֹעַ מִתֵּת הַכְּסִילִים זָבַח כִּי־אֵינָם יוֺדְעִים לַעֲשׂוֺת רָע,LBH
Eccl 5:1,אַל־תְּבַהֵל עַל־פִּיךָ וְלִבְּךָ אַל־יְמַהֵר לְהוֺצִיא דָבָר לִפְנֵי הָאֱלֹהִים כִּי הָאֱלֹהִים בַּשָּׁמַיִם וְאַתָּה עַל־הָאָרֶץ עַל־כֵּן יִהְיוּ דְבָרֶיךָ מְעַטִּים,LBH
Eccl 5:2,כִּי בָּא הַחֲלוֺם בְּרֹב עִנְיָן וְקוֺל כְּסִיל בְּרֹב דְּבָרִים,LBH
Eccl 5:3,כַּאֲשֶׁר תִּדֹּר נֶדֶר לֵאלֹהִים אַל־תְּאַחֵר לְשַׁלְּמוֺ כִּי אֵין חֵפֶץ בַּכְּסִילִים אֵת אֲשֶׁר־תִּדֹּר שַׁלֵּם,LBH
Eccl 5:4,טוֺב אֲשֶׁר לֹא־תִדֹּר מִשֶּׁתִּדּוֺר וְלֹא תְשַׁלֵּם,LBH
Eccl 5:5,אַל־תִּתֵּן אֶת־פִּיךָ לַחֲטִיא אֶת־בְּשָׂרֶךָ וְאַל־תֹּאמַר לִפְנֵי הַמַּלְאָךְ כִּי שְׁגָגָה הִיא לָמָּה יִקְצֹף הָאֱלֹהִים עַל־קוֺלֶךָ וְחִבֵּל אֶת־מַעֲשֵׂה יָדֶיךָ,LBH
Eccl 5:6,כִּי בְרֹב חֲלֹמוֺת וַהֲבָלִים וּדְבָרִים הַרְבֵּה כִּי אֶת־הָאֱלֹהִים יְרָא,LBH
Eccl 5:7,אִם־עֹשֶׁק רָשׁ וְגֵזֶל מִשְׁפָּט וָצֶדֶק תִּרְאֶה בַמְּדִינָה אַל־תִּתְמַהּ עַל־הַחֵפֶץ כִּי גָבֹהַּ מֵעַל גָּבֹהַּ שֹׁמֵר וּגְבֹהִים עֲלֵיהֶם,LBH
Eccl 5:8,וְיִתְרוֺן אֶרֶץ בַּכֹּל הוּא מֶלֶךְ לְשָׂדֶה נֶעֱבָד,LBH
Eccl 5:9,אֹהֵב כֶּסֶף לֹא־יִשְׂבַּע כֶּסֶף וּמִי־אֹהֵב בֶּהָמוֺן לֹא תְבוּאָה גַּם־זֶה הָבֶל,LBH
Eccl 5:10,בִּרְבוֺת הַטּוֺבָה רַבּוּ אוֺכְלֶיהָ וּמַה־כִּשְׁרוֺן לִבְעָלֶיהָ כִּי אִם־רְאוּת עֵינָיו,LBH
Eccl 5:11,מְתוּקָה שְׁנַת הָעֹבֵד אִם־מְעַט וְאִם־הַרְבֵּה יֹאכֵל וְהַשָּׂבָע לֶעָשִׁיר אֵינֶנּוּ מַנִּיחַ לוֺ לִישׁוֺן,LBH
Eccl 5:12,יֵשׁ רָעָה חוֺלָה רָאִיתִי תַּחַת הַשָּׁמֶשׁ עֹשֶׁר שָׁמוּר לִבְעָלָיו לְרָעָתוֺ,LBH
Eccl 5:13,וְאָבַד הָעֹשֶׁר הַהוּא בְּעִנְיַן רָע וְהוֺלִיד בֵּן וְאֵין בְּיָדוֺ מְאוּמָה,LBH
Eccl 5:14,כַּאֲשֶׁר יָצָא מִבֶּטֶן אִמּוֺ עָרוֺם יָשׁוּב לָלֶכֶת כְּשֶׁבָּא וּמְאוּמָה לֹא־יִשָּׂא בַעֲמָלוֺ שֶׁיֹּלֵךְ בְּיָדוֺ,LBH
Eccl 5:15,וְגַם־זֹה רָעָה חוֺלָה כָּל־עֻמַּת שֶׁבָּא כֵּן יֵלֵךְ וּמַה־יִּתְרוֺן לוֺ שֶׁיַּעֲמֹל לָרוּחַ,LBH
Eccl 5:16,גַּם כָּל־יָמָיו בַּחֹשֶׁךְ יֹאכֵל וְכָעַס הַרְבֵּה וְחָלְיוֺ וָקָצֶף,LBH
Eccl 5:17,הִנֵּה אֲשֶׁר־רָאִיתִי אָנִי טוֺב אֲשֶׁר־יָפֶה לֶאֶכוֺל־וְלִשְׁתּוֺת וְלִרְאוֺת טוֺבָה בְּכָל־עֲמָלוֺ שֶׁיַּעֲמֹל תַּחַת־הַשֶּׁמֶשׁ מִסְפַּר יְמֵי־חַיָּו אֲשֶׁר־נָתַן־לוֺ הָאֱלֹהִים כִּי־הוּא חֶלְקוֺ,LBH
Eccl 5:18,גַּם כָּל־הָאָדָם אֲשֶׁר נָתַן־לוֺ הָאֱלֹהִים עֹשֶׁר וּנְכָסִים וְהִשְׁלִיטוֺ לֶאֱכֹל מִמֶּנּוּ וְלָשֵׂאת אֶת־חֶלְקוֺ וְלִשְׂמֹחַ בַּעֲמָלוֺ זֹה מַתַּת אֱלֹהִים הִיא,LBH
Eccl 5:19,כִּי לֹא הַרְבֵּה יִזְכֹּר אֶת־יְמֵי חַיָּיו כִּי הָאֱלֹהִים מַעֲנֶה בְּשִׂמְחַת לִבּוֺ,LBH
Eccl 6:1,יֵשׁ רָעָה אֲשֶׁר רָאִיתִי תַּחַת הַשָּׁמֶשׁ וְרַבָּה הִיא עַל־הָאָדָם,LBH
Eccl 6:2,אִישׁ אֲשֶׁר יִתֶּן־לוֺ הָאֱלֹהִים עֹשֶׁר וּנְכָסִים וְכָבוֺד וְאֵינֶנּוּ חָסֵר לְנַפְשׁוֺ מִכֹּל אֲשֶׁר־יִתְאַוֶּה וְלֹא־יַשְׁלִיטֶנּוּ הָאֱלֹהִים לֶאֱכֹל מִמֶּנּוּ כִּי אִישׁ נָכְרִי יֹאכֲלֶנּוּ זֶה הֶבֶל וָחֳלִי רָע הוּא,LBH
Eccl 6:3,אִם־יוֺלִיד אִישׁ מֵאָה וְשָׁנִים רַבּוֺת יִחְיֶה וְרַב שֶׁיִּהְיוּ יְמֵי־שָׁנָיו וְנַפְשׁוֺ לֹא־תִשְׂבַּע מִן־הַטּוֺבָה וְגַם־קְבוּרָה לֹא־הָיְתָה לּוֺ אָמַרְתִּי טוֺב מִמֶּנּוּ הַנָּפֶל,LBH
Eccl 6:4,כִּי־בַהֶבֶל בָּא וּבַחֹשֶׁךְ יֵלֵךְ וּבַחֹשֶׁךְ שְׁמוֺ יְכֻסֶּה,LBH
Eccl 6:5,גַּם־שֶׁמֶשׁ לֹא־רָאָה וְלֹא יָדָע נַחַת לָזֶה מִזֶּה,LBH
Eccl 6:6,וְאִלּוּ חָיָה אֶלֶף שָׁנִים פַּעֲמַיִם וְטוֺבָה לֹא רָאָה הֲלֹא אֶל־מָקוֺם אֶחָד הַכֹּל הוֺלֵךְ,LBH
Eccl 6:7,כָּל־עֲמַל הָאָדָם לְפִיהוּ וְגַם־הַנֶּפֶשׁ לֹא תִמָּלֵא,LBH
Eccl 6:8,כִּי מַה־יּוֺתֵר לֶחָכָם מִן־הַכְּסִיל מַה־לֶּעָנִי יוֺדֵעַ לַהֲלֹךְ נֶגֶד הַחַיִּים,LBH
Eccl 6:9,טוֺב מַרְאֵה עֵינַיִם מֵהֲלָךְ־נָפֶשׁ גַּם־זֶה הֶבֶל וּרְעוּת רוּחַ,LBH
Eccl 6:10,מַה־שֶּׁהָיָה כְּבָר נִקְרָא שְׁמוֺ וְנוֺדָע אֲשֶׁר־הוּא אָדָם וְלֹא־יוּכַל לָדִין עִם ֶתַּקִּיף מִמֶּנּוּ,LBH
Eccl 6:11,כִּי יֵשׁ־דְּבָרִים הַרְבֵּה מַרְבִּים הָבֶל מַה־יֹּתֵר לָאָדָם,LBH
Eccl 6:12,כִּי מִי־יוֺדֵעַ מַה־טּוֺב לָאָדָם בַּחַיִּים מִסְפַּר יְמֵי־חַיֵּי הֶבְלוֺ וְיַעֲשֵׂם כַּצֵּל אֲשֶׁר מִי־יַגִּיד לָאָדָם מַה־יִּהְיֶה אַחֲרָיו תַּחַת הַשָּׁמֶשׁ,LBH
Eccl 7:1,טוֺב שֵׁם מִשֶּׁמֶן טוֺב וְיוֺם הַמָּוֶת מִיּוֺם הִוָּלְדוֺ,LBH
Eccl 7:2,טוֺב לָלֶכֶת אֶל־בֵּית־אֵבֶל מִלֶּכֶת אֶל־בֵּית מִשְׁתֶּה בַּאֲשֶׁר הוּא סוֺף כָּל־הָאָדָם וְהַחַי יִתֵּן אֶל־לִבּוֺ,LBH
Eccl 7:3,טוֺב כַּעַס מִשְּׂחֹק כִּי־בְרֹעַ פָּנִים יִיטַב לֵב,LBH
Eccl 7:4,לֵב חֲכָמִים בְּבֵית אֵבֶל וְלֵב כְּסִילִים בְּבֵית שִׂמְחָה,LBH
Eccl 7:5,טוֺב לִשְׁמֹעַ גַּעֲרַת חָכָם מֵאִישׁ שֹׁמֵעַ שִׁיר כְּסִילִים,LBH
Eccl 7:6,כִּי כְקוֺל הַסִּירִים תַּחַת הַסִּיר כֵּן שְׂחֹק הַכְּסִיל וְגַם־זֶה הָבֶל,LBH
Eccl 7:7,כִּי הָעֹשֶׁק יְהוֺלֵל חָכָם וִיאַבֵּד אֶת־לֵב מַתָּנָה,LBH
Eccl 7:8,טוֺב אַחֲרִית דָּבָר מֵרֵאשִׁיתוֺ טוֺב אֶרֶךְ־רוּחַ מִגְּבַהּ־רוּחַ,LBH
Eccl 7:9,אַל־תְּבַהֵל בְּרוּחֲךָ לִכְעוֺס כִּי כַעַס בְּחֵיק כְּסִילִים יָנוּחַ,LBH
Eccl 7:10,אַל־תֹּאמַר מֶה הָיָה שֶׁהַיָּמִים הָרִאשֹׁנִים הָיוּ טוֺבִים מֵאֵלֶּה כִּי לֹא מֵחָכְמָה שָׁאַלְתָּ עַל־זֶה,LBH
Eccl 7:11,טוֺבָה חָכְמָה עִם־נַחֲלָה וְיֹתֵר לְרֹאֵי הַשָּׁמֶשׁ,LBH
Eccl 7:12,כִּי בְּצֵל הַחָכְמָה בְּצֵל הַכָּסֶף וְיִתְרוֺן דַּעַת הַחָכְמָה תְּחַיֶּה בְעָלֶיהָ,LBH
Eccl 7:13,רְאֵה אֶת־מַעֲשֵׂה הָאֱלֹהִים כִּי מִי יוּכַל לְתַקֵּן אֵת אֲשֶׁר עִוְּתוֺ,LBH
Eccl 7:14,בְּיוֺם טוֺבָה הֱיֵה בְטוֺב וּבְיוֺם רָעָה רְאֵה גַּם אֶת־זֶה לְעֻמַּת־זֶה עָשָׂה הָאֱלֹהִים עַל־דִּבְרַת שֶׁלֹּא יִמְצָא הָאָדָם אַחֲרָיו מְאוּמָה,LBH
Eccl 7:15,אֶת־הַכֹּל רָאִיתִי בִּימֵי הֶבְלִי יֵשׁ צַדִּיק אֹבֵד בְּצִדְקוֺ וְיֵשׁ רָשָׁע מַאֲרִיךְ בְּרָעָתוֺ,LBH
Eccl 7:16,אַל־תְּהִי צַדִּיק הַרְבֵּה וְאַל־תִּתְחַכַּם יוֺתֵר לָמָּה תִּשּׁוֺמֵם,LBH
Eccl 7:17,אַל־תִּרְשַׁע הַרְבֵּה וְאַל־תְּהִי סָכָל לָמָּה תָמוּת בְּלֹא עִתֶּךָ,LBH
Eccl 7:18,טוֺב אֲשֶׁר תֶּאֱחֹז בָּזֶה וְגַם־מִזֶּה אַל־תַּנַּח אֶת־יָדֶךָ כִּי־יְרֵא אֱלֹהִים יֵצֵא אֶת־כֻּלָּם,LBH
Eccl 7:19,הַחָכְמָה תָּעֹז לֶחָכָם מֵעֲשָׂרָה שַׁלִּיטִים אֲשֶׁר הָיוּ בָּעִיר,LBH
Eccl 7:20,כִּי אָדָם אֵין צַדִּיק בָּאָרֶץ אֲשֶׁר יַעֲשֶׂה־טּוֺב וְלֹא יֶחֱטָא,LBH
Eccl 7:21,גַּם לְכָל־הַדְּבָרִים אֲשֶׁר יְדַבֵּרוּ אַל־תִּתֵּן לִבֶּךָ אֲשֶׁר לֹא־תִשְׁמַע אֶת־עַבְדְּךָ מְקַלְלֶךָ,LBH
Eccl 7:22,כִּי גַּם־פְּעָמִים רַבּוֺת יָדַע לִבֶּךָ אֲשֶׁר גַּם־אַתָּה קִלַּלְתָּ אֲחֵרִים,LBH
Eccl 7:23,כָּל־זֹה נִסִּיתִי בַחָכְמָה אָמַרְתִּי אֶחְכָּמָה וְהִיא רְחוֺקָה מִמֶּנִּי,LBH
Eccl 7:24,רָחוֺק מַה־שֶּׁהָיָה וְעָמֹק עָמֹק מִי יִמְצָאֶנּוּ,LBH
Eccl 7:25,סַבּוֺתִי אֲנִי וְלִבִּי לָדַעַת וְלָתוּר וּבַקֵּשׁ חָכְמָה וְחֶשְׁבּוֺן וְלָדַעַת רֶשַׁע כֶּסֶל וְהַסִּכְלוּת הוֺלֵלוֺת,LBH
Eccl 7:26,וּמוֺצֶא אֲנִי מַר מִמָּוֶת אֶת־הָאִשָּׁה אֲשֶׁר־הִיא מְצוֺדִים וַחֲרָמִים לִבָּהּ אֲסוּרִים יָדֶיהָ טוֺב לִפְנֵי הָאֱלֹהִים יִמָּלֵט מִמֶּנָּה וְחוֺטֵא יִלָּכֶד בָּהּ,LBH
Eccl 7:27,רְאֵה זֶה מָצָאתִי אָמְרָה קֹהֶלֶת אַחַת לְאַחַת לִמְצֹא חֶשְׁבּוֺן,LBH
Eccl 7:28,אֲשֶׁר עוֺד־בִּקְשָׁה נַפְשִׁי וְלֹא מָצָאתִי אָדָם אֶחָד מֵאֶלֶף מָצָאתִי וְאִשָּׁה בְכָל־אֵלֶּה לֹא מָצָאתִי,LBH
Eccl 7:29,לְבַד רְאֵה־זֶה מָצָאתִי אֲשֶׁר עָשָׂה הָאֱלֹהִים אֶת־הָאָדָם יָשָׁר וְהֵמָּה בִקְשׁוּ חִשְּׁבֹנוֺת רַבִּים,LBH
Eccl 8:1,מִי כְּהֶחָכָם וּמִי יוֺדֵעַ פֵּשֶׁר דָּבָר חָכְמַת אָדָם תָּאִיר פָּנָיו וְעֹז פָּנָיו יְשֻׁנֶּא,LBH
Eccl 8:2,אֲנִי פִּי־מֶלֶךְ שְׁמוֺר וְעַל דִּבְרַת שְׁבוּעַת אֱלֹהִים,LBH
Eccl 8:3,אַל־תִּבָּהֵל מִפָּנָיו תֵּלֵךְ אַל־תַּעֲמֹד בְּדָבָר רָע כִּי כָּל־אֲשֶׁר יַחְפֹּץ יַעֲשֶׂה,LBH
Eccl 8:4,בַּאֲשֶׁר דְּבַר־מֶלֶךְ שִׁלְטוֺן וּמִי יֹאמַר־לוֺ מַה־תַּעֲשֶׂה,LBH
Eccl 8:5,שׁוֺמֵר מִצְוָה לֹא יֵדַע דָּבָר רָע וְעֵת וּמִשְׁפָּט יֵדַע לֵב חָכָם,LBH
Eccl 8:6,כִּי לְכָל־חֵפֶץ יֵשׁ עֵת וּמִשְׁפָּט כִּי־רָעַת הָאָדָם רַבָּה עָלָיו,LBH
Eccl 8:7,כִּי־אֵינֶנּוּ יֹדֵעַ מַה־שֶּׁיִּהְיֶה כִּי כַּאֲשֶׁר יִהְיֶה מִי יַגִּיד לוֺ,LBH
Eccl 8:8,אֵין אָדָם שַׁלִּיט בָּרוּחַ לִכְלוֺא אֶת־הָרוּחַ וְאֵין שִׁלְטוֺן בְּיוֺם הַמָּוֶת וְאֵין מִשְׁלַחַת בַּמִּלְחָמָה וְלֹא־יְמַלֵּט רֶשַׁע אֶת־בְּעָלָיו,LBH
Eccl 8:9,אֶת־כָּל־זֶה רָאִיתִי וְנָתוֺן אֶת־לִבִּי לְכָל־מַעֲשֶׂה אֲשֶׁר נַעֲשָׂה תַּחַת הַשָּׁמֶשׁ עֵת אֲשֶׁר שָׁלַט הָאָדָם בְּאָדָם לְרַע לוֺ,LBH
Eccl 8:10,וּבְכֵן רָאִיתִי רְשָׁעִים קְבֻרִים וָבָאוּ וּמִמְּקוֺם קָדוֺשׁ יְהַלֵּכוּ וְיִשְׁתַּכְּחוּ בָעִיר אֲשֶׁר כֵּן־עָשׂוּ גַּם־זֶה הָבֶל,LBH
Eccl 8:11,אֲשֶׁר אֵין־נַעֲשָׂה פִתְגָם מַעֲשֵׂה הָרָעָה מְהֵרָה עַל־כֵּן מָלֵא לֵב בְּנֵי־הָאָדָם בָּהֶם לַעֲשׂוֺת רָע,LBH
Eccl 8:12,אֲשֶׁר חֹטֶא עֹשֶׂה רָע מְאַת וּמַאֲרִיךְ לוֺ כִּי גַּם־יוֺדֵעַ אָנִי אֲשֶׁר יִהְיֶה־טּוֺב לְיִרְאֵי הָאֱלֹהִים אֲשֶׁר יִירְאוּ מִלְּפָנָיו,LBH
Eccl 8:13,וְטוֺב לֹא־יִהְיֶה לָרָשָׁע וְלֹא־יַאֲרִיךְ יָמִים כַּצֵּל אֲשֶׁר אֵינֶנּוּ יָרֵא מִלִּפְנֵי אֱלֹהִים,LBH
Eccl 8:14,יֶשׁ־הֶבֶל אֲשֶׁר נַעֲשָׂה עַל־הָאָרֶץ אֲשֶׁר יֵשׁ צַדִּיקִים אֲשֶׁר מַגִּיעַ אֲלֵהֶם כְּמַעֲשֵׂה הָרְשָׁעִים וְיֵשׁ רְשָׁעִים שֶׁמַּגִּיעַ אֲלֵהֶם כְּמַעֲשֵׂה הַצַּדִּיקִים אָמַרְתִּי שֶׁגַּם־זֶה הָבֶל,LBH
Eccl 8:15,וְשִׁבַּחְתִּי אֲנִי אֶת־הַשִּׂמְחָה אֲשֶׁר אֵין־טוֺב לָאָדָם תַּחַת הַשֶּׁמֶשׁ כִּי אִם־לֶאֱכוֺל וְלִשְׁתּוֺת וְלִשְׂמוֺחַ וְהוּא יִלְוֶנּוּ בַעֲמָלוֺ יְמֵי חַיָּיו אֲשֶׁר־נָתַן־לוֺ הָאֱלֹהִים תַּחַת הַשָּׁמֶשׁ,LBH
Eccl 8:16,כַּאֲשֶׁר נָתַתִּי אֶת־לִבִּי לָדַעַת חָכְמָה וְלִרְאוֺת אֶת־הָעִנְיָן אֲשֶׁר נַעֲשָׂה עַל־הָאָרֶץ כִּי גַם בַּיּוֺם וּבַלַּיְלָה שֵׁנָה בְּעֵינָיו אֵינֶנּוּ רֹאֶה,LBH
Eccl 8:17,וְרָאִיתִי אֶת־כָּל־מַעֲשֵׂה הָאֱלֹהִים כִּי לֹא יוּכַל הָאָדָם לִמְצוֺא אֶת־הַמַּעֲשֶׂה אֲשֶׁר נַעֲשָׂה תַחַת־הַשֶּׁמֶשׁ בְּשֶׁל אֲשֶׁר יַעֲמֹל הָאָדָם לְבַקֵּשׁ וְלֹא יִמְצָא וְגַם אִם־יֹאמַר הֶחָכָם לָדַעַת לֹא יוּכַל לִמְצֹא,LBH
Eccl 9:1,כִּי אֶת־כָּל־זֶה נָתַתִּי אֶל־לִבִּי וְלָבוּר אֶת־כָּל־זֶה אֲשֶׁר הַצַּדִּיקִים וְהַחֲכָמִים וַעֲבָדֵיהֶם בְּיַד הָאֱלֹהִים גַּם־אַהֲבָה גַם־שִׂנְאָה אֵין יוֺדֵעַ הָאָדָם הַכֹּל לִפְנֵיהֶם,LBH
Eccl 9:2,הַכֹּל כַּאֲשֶׁר לַכֹּל מִקְרֶה אֶחָד לַצַּדִּיק וְלָרָשָׁע לַטּוֺב וְלַטָּהוֺר וְלַטָּמֵא וְלַזֹּבֵחַ וְלַאֲשֶׁר אֵינֶנּוּ זֹבֵחַ כַּטּוֺב כַּחֹטֶא הַנִּשְׁבָּע כַּאֲשֶׁר שְׁבוּעָה יָרֵא,LBH
Eccl 9:3,זֶה רָע בְּכֹל אֲשֶׁר־נַעֲשָׂה תַּחַת הַשֶּׁמֶשׁ כִּי־מִקְרֶה אֶחָד לַכֹּל וְגַם לֵב בְּנֵי־הָאָדָם מָלֵא־רָע וְהוֺלֵלוֺת בִּלְבָבָם בְּחַיֵּיהֶם וְאַחֲרָיו אֶל־הַמֵּתִים,LBH
Eccl 9:4,כִּי־מִי אֲשֶׁר יְחֻבַּר אֶל כָּל־הַחַיִּים יֵשׁ בִּטָּחוֺן כִּי־לְכֶלֶב חַי הוּא טוֺב מִן־הָאַרְיֵה הַמֵּת,LBH
Eccl 9:5,כִּי הַחַיִּים יוֺדְעִים שֶׁיָּמֻתוּ וְהַמֵּתִים אֵינָם יוֺדְעִים מְאוּמָה וְאֵין־עוֺד לָהֶם שָׂכָר כִּי נִשְׁכַּח זִכְרָם,LBH
Eccl 9:6,גַּם אַהֲבָתָם גַּם־שִׂנְאָתָם גַּם־קִנְאָתָם כְּבָר אָבָדָה וְחֵלֶק אֵין־לָהֶם עוֺד לְעוֺלָם בְּכֹל אֲשֶׁר־נַעֲשָׂה תַּחַת הַשָּׁמֶשׁ,LBH
Eccl 9:7,לֵךְ אֱכֹל בְּשִׂמְחָה לַחְמֶךָ וּשֲׁתֵה בְלֶב־טוֺב יֵינֶךָ כִּי כְבָר רָצָה הָאֱלֹהִים אֶת־מַעֲשֶׂיךָ,LBH
Eccl 9:8,בְּכָל־עֵת יִהְיוּ בְגָדֶיךָ לְבָנִים וְשֶׁמֶן עַל־רֹאשְׁךָ אַל־יֶחְסָר,LBH
Eccl 9:9,רְאֵה חַיִּים עִם־אִשָּׁה אֲשֶׁר־אָהַבְתָּ כָּל־יְמֵי חַיֵּי הֶבְלֶךָ אֲשֶׁר נָתַן־לְךָ תַּחַת הַשֶּׁמֶשׁ כֹּל יְמֵי הֶבְלֶךָ כִּי הוּא חֶלְקְךָ בַּחַיִּים וּבַעֲמָלְךָ אֲשֶׁר־אַתָּה עָמֵל תַּחַת הַשָּׁמֶשׁ,LBH
Eccl 9:10,כֹּל אֲשֶׁר תִּמְצָא יָדְךָ לַעֲשׂוֺת בְּכֹחֲךָ עֲשֵׂה כִּי אֵין מַעֲשֶׂה וְחֶשְׁבּוֺן וְדַעַת וְחָכְמָה בִּשְׁאוֺל אֲשֶׁר אַתָּה הֹלֵךְ שָׁמָּה,LBH
Eccl 9:11,שַׁבְתִּי וְרָאֹה תַחַת־הַשֶּׁמֶשׁ כִּי לֹא לַקַּלִּים הַמֵּרוֺץ וְלֹא לַגִּבּוֺרִים הַמִּלְחָמָה וְגַם לֹא לַחֲכָמִים לֶחֶם וְגַם לֹא לַנְּבֹנִים עֹשֶׁר וְגַם לֹא לַיֹּדְעִים חֵן כִּי־עֵת וָפֶגַע יִקְרֶה אֶת־כֻּלָּם,LBH
Eccl 9:12,כִּי גַּם לֹא־יֵדַע הָאָדָם אֶת־עִתּוֺ כַּדָּגִים שֶׁנֶּאֱחָזִים בִּמְצוֺדָה רָעָה וְכַצִּפֳּרִים הָאֲחֻזוֺת בַּפָּח כָּהֵם יוּקָשִׁים בְּנֵי הָאָדָם לְעֵת רָעָה כְּשֶׁתִּפּוֺל עֲלֵיהֶם פִּתְאֹם,LBH
Eccl 9:13,גַּם־זֹה רָאִיתִי חָכְמָה תַּחַת הַשָּׁמֶשׁ וּגְדוֺלָה הִיא אֵלָי,LBH
Eccl 9:14,עִיר קְטַנָּה וַאֲנָשִׁים בָּהּ מְעָט וּבָא־אֵלֶיהָ מֶלֶךְ גָּדוֺל וְסָבַב אֹתָהּ וּבָנָה עָלֶיהָ מְצוֺדִים גְּדֹלִים,LBH
Eccl 9:15,וּמָצָא בָהּ אִישׁ מִסְכֵּן חָכָם וּמִלַּט־הוּא אֶת־הָעִיר בְּחָכְמָתוֺ וְאָדָם לֹא זָכַר אֶת־הָאִישׁ הַמִּסְכֵּן הַהוּא,LBH
Eccl 9:16,וְאָמַרְתִּי אָנִי טוֺבָה חָכְמָה מִגְּבוּרָה וְחָכְמַת הַמִּסְכֵּן בְּזוּיָה וּדְבָרָיו אֵינָם נִשְׁמָעִים,LBH
Eccl 9:17,דִּבְרֵי חֲכָמִים בְּנַחַת נִשְׁמָעִים מִזַּעֲקַת מוֺשֵׁל בַּכְּסִילִים,LBH
Eccl 9:18,טוֺבָה חָכְמָה מִכְּלֵי קְרָב וְחוֺטֶא אֶחָד יְאַבֵּד טוֺבָה הַרְבֵּה,LBH
Eccl 10:1,זְבוּבֵי מָוֶת יַבְאִישׁ יַבִּיעַ שֶׁמֶן רוֺקֵחַ יָקָר מֵחָכְמָה מִכָּבוֺד סִכְלוּת מְעָט,LBH
Eccl 10:2,לֵב חָכָם לִימִינוֺ וְלֵב כְּסִיל לִשְׂמֹאלוֺ,LBH
Eccl 10:3,וְגַם־בַּדֶּרֶךְ כְֶּסָּכָל הֹלֵךְ לִבּוֺ חָסֵר וְאָמַר לַכֹּל סָכָל הוּא,LBH
Eccl 10:4,אִם־רוּחַ הַמּוֺשֵׁל תַּעֲלֶה עָלֶיךָ מְקוֺמְךָ אַל־תַּנַּח כִּי מַרְפֵּא יַנִּיחַ חֲטָאִים גְּדוֺלִים,LBH
Eccl 10:5,יֵשׁ רָעָה רָאִיתִי תַּחַת הַשָּׁמֶשׁ כִּשְׁגָגָה שֶׁיֹּצָא מִלִּפְנֵי הַשַּׁלִּיט,LBH
Eccl 10:6,נִתַּן הַסֶּכֶל בַּמְּרוֺמִים רַבִּים וַעֲשִׁירִים בַּשֵּׁפֶל יֵשֵׁבוּ,LBH
Eccl 10:7,רָאִיתִי עֲבָדִים עַל־סוּסִים וְשָׂרִים הֹלְכִים כַּעֲבָדִים עַל־הָאָרֶץ,LBH
Eccl 10:8,חֹפֵר גּוּמָּץ בּוֺ יִפּוֺל וּפֹרֵץ גָּדֵר יִשְּׁכֶנּוּ נָחָשׁ,LBH
Eccl 10:9,מַסִּיעַ אֲבָנִים יֵעָצֵב בָּהֶם בּוֺקֵעַ עֵצִים יִסָּכֶן בָּם,LBH
Eccl 10:10,אִם־קֵהָה הַבַּרְזֶל וְהוּא לֹא־פָנִים קִלְקַל וַחֲיָלִים יְגַבֵּר וְיִתְרוֺן הַכְֵר חָכְמָה,LBH
Eccl 10:11,אִם־יִשֹּׁךְ הַנָּחָשׁ בְּלוֺא־לָחַשׁ וְאֵין יִתְרוֺן לְבַעַל הַלָּשׁוֺן,LBH
Eccl 10:12,דִּבְרֵי פִי־חָכָם חֵן וְשִׂפְתוֺת כְּסִיל תְּבַלְּעֶנּוּ,LBH
Eccl 10:13,תְּחִלַּת דִּבְרֵי־פִיהוּ סִכְלוּת וְאַחֲרִית פִּיהוּ הוֺלֵלוּת רָעָה,LBH
Eccl 10:14,וְהַסָּכָל יַרְבֶּה דְבָרִים לֹא־יֵדַע הָאָדָם מַה־שֶׁיִּהְיֶה וַאֲשֶׁר יִהְיֶה מֵאַחֲרָיו מִי יַגִּיד לוֺ,LBH
Eccl 10:15,עֲמַל הַכְּסִילִים תְּיַגְּעֶנּוּ אֲשֶׁר לֹא־יָדַע לָלֶכֶת אֶל־עִיר,LBH
Eccl 10:16,אִי־לָךְ אֶרֶץ שֶׁמַּלְכֵּךְ נָעַר וְשָׂרַיִךְ בַּבֹּקֶר יֹאכֵלוּ,LBH
Eccl 10:17,אַשְׁרֵיךְ אֶרֶץ שֶׁמַּלְכֵּךְ בֶּן־חוֺרִים וְשָׂרַיִךְ בָּעֵת יֹאכֵלוּ בִּגְבוּרָה וְלֹא בַשְּׁתִי,LBH
Eccl 10:18,בַּעֲצַלְתַּיִם יִמַּךְ הַמְּקָרֶה וּבְשִׁפְלוּת יָדַיִם יִדְלֹף הַבָּיִת,LBH
Eccl 10:19,לִשְׂחוֺק עֹשִׂים לֶחֶם וְיַיִן יְשַׂמַּח חַיִּים וְהַכֶּסֶף יַעֲנֶה אֶת־הַכֹּל,LBH
Eccl 10:20,גַּם בְּמַדָּעֲךָ מֶלֶךְ אַל־תְּקַלֵּל וּבְחַדְרֵי מִשְׁכָּבְךָ אַל־תְּקַלֵּל עָשִׁיר כִּי עוֺף הַשָּׁמַיִם יוֺלִיךְ אֶת־הַקּוֺל וּבַעַל כְּנָפַיִם יַגֵּיד דָּבָר,LBH
Eccl 11:1,שַׁלַּח לַחְמְךָ עַל־פְּנֵי הַמָּיִם כִּי־בְרֹב הַיָּמִים תִּמְצָאֶנּוּ,LBH
Eccl 11:2,תֶּן־חֵלֶק לְשִׁבְעָה וְגַם לִשְׁמוֺנָה כִּי לֹא תֵדַע מַה־יִּהְיֶה רָעָה עַל־הָאָרֶץ,LBH
Eccl 11:3,אִם־יִמָּלְאוּ הֶעָבִים גֶּשֶׁם עַל־הָאָרֶץ יָרִיקוּ וְאִם־יִפּוֺל עֵץ בַּדָּרוֺם וְאִם בַּצָּפוֺן מְקוֺם שֶׁיִּפּוֺל הָעֵץ שָׁם יְהוּא,LBH
Eccl 11:4,שֹׁמֵר רוּחַ לֹא יִזְרָע וְרֹאֶה בֶעָבִים לֹא יִקְצוֺר,LBH
Eccl 11:5,כַּאֲשֶׁר אֵינְךָ יוֺדֵעַ מַה־דֶּרֶךְ הָרוּחַ כַּעֲצָמִים בְּבֶטֶן הַמְּלֵאָה כָּכָה לֹא תֵדַע אֶת־מַעֲשֵׂה הָאֱלֹהִים אֲשֶׁר יַעֲשֶׂה אֶת־הַכֹּל,LBH
Eccl 11:6,בַּבֹּקֶר זְרַע אֶת־זַרְעֶךָ וְלָעֶרֶב אַל־תַּנַּח יָדֶךָ כִּי אֵינְךָ יוֺדֵע אֵי זֶה יִכְשָׁר הֲזֶה אוֺ־זֶה וְאִם־שְׁנֵיהֶם כְּאֶחָד טוֺבִים,LBH
Eccl 11:7,וּמָתוֺק הָאוֺר וְטוֺב לַעֵינַיִם לִרְאוֺת אֶת־הַשָּׁמֶשׁ,LBH
Eccl 11:8,כִּי אִם־שָׁנִים הַרְבֵּה יִחְיֶה הָאָדָם בְּכֻלָּם יִשְׂמָח וְיִזְכֹּר אֶת־יְמֵי הַחֹשֶׁךְ כִּי־הַרְבֵּה יִהְיוּ כָּל־שֶׁבָּא הָבֶל,LBH
Eccl 11:9,שְׂמַח בָּחוּר בְּיַלְדוּתֶיךָ וִיטִיבְךָ לִבְּךָ בִּימֵי בְחוּרוֺתֶךָ וְהַלֵּךְ בְּדַרְכֵי לִבְּךָ וּבְמַרְאֵי עֵינֶיךָ וְדָע כִּי עַל־כָּל־אֵלֶּה יְבִיאֲךָ הָאֱלֹהִים בַּמִּשְׁפָּט,LBH
Eccl 11:10,וְהָסֵר כַּעַס מִלִּבֶּךָ וְהַעֲבֵר רָעָה מִבְּשָׂרֶךָ כִּי־הַיַּלְדוּת וְהַשַּׁחֲרוּת הָבֶל,LBH
Eccl 12:1,וּזְכֹר אֶת־בּוֺרְאֶיךָ בִּימֵי בְּחוּרֹתֶיךָ עַד אֲשֶׁר לֹא־יָבֹאוּ יְמֵי הָרָעָה וְהִגִּיעוּ שָׁנִים אֲשֶׁר תֹּאמַר אֵין־לִי בָהֶם חֵפֶץ,LBH
Eccl 12:2,עַד אֲשֶׁר לֹא־תֶחְשַׁךְ הַשֶּׁמֶשׁ וְהָאוֺר וְהַיָּרֵחַ וְהַכּוֺכָבִים וְשָׁבוּ הֶעָבִים אַחַר הַגָּשֶׁם,LBH
Eccl 12:3,בַּיּוֺם שֶׁיָּזֻעוּ שֹׁמְרֵי הַבַּיִת וְהִתְעַוְּתוּ אַנְשֵׁי הֶחָיִל וּבָטְלוּ הַטֹּחֲנוֺת כִּי מִעֵטוּ וְחָשְׁכוּ הָרֹאוֺת בָּאֲרֻבּוֺת,LBH
Eccl 12:4,וְסֻגְּרוּ דְלָתַיִם בַּשּׁוּק בִּשְׁפַל קוֺל הַטַּחֲנָה וְיָקוּם לְקוֺל הַצִּפּוֺר וְיִשַּׁחוּ כָּל־בְּנוֺת הַשִּׁיר,LBH
Eccl 12:5,גַּם מִגָּבֹהַּ יִרָאוּ וְחַתְחַתִּים בַּדֶּרֶךְ וְיָנֵאץ הַשָּׁקֵד וְיִסְתַּבֵּל הֶחָגָב וְתָפֵר הָאֲבִיּוֺנָה כִּי־הֹלֵךְ הָאָדָם אֶל־בֵּית עוֺלָמוֺ וְסָבְבוּ בַשּׁוּק הַסֹּפְדִים,LBH
Eccl 12:6,עַד אֲשֶׁר לֹא־יֵרָתֵק חֶבֶל הַכֶּסֶף וְתָרֻץ גֻּלַּת הַזָּהָב וְתִשָּׁבֶר כַּד עַל־הַמַּבּוּעַ וְנָרֹץ הַגַּלְגַּל אֶל־הַבּוֺר,LBH
Eccl 12:7,וְיָשֹׁב הֶעָפָר עַל־הָאָרֶץ כְּשֶׁהָיָה וְהָרוּחַ תָּשׁוּב אֶל־הָאֱלֹהִים אֲשֶׁר נְתָנָהּ,LBH
Eccl 12:8,הֲבֵל הֲבָלִים אָמַר הַקּוֺהֶלֶת הַכֹּל הָבֶל,LBH
Eccl 12:9,וְיֹתֵר שֶׁהָיָה קֹהֶלֶת חָכָם עוֺד לִמַּד־דַּעַת אֶת־הָעָם וְאִזֵּן וְחִקֵּר תִּקֵּן מְשָׁלִים הַרְבֵּה,LBH
Eccl 12:10,בִּקֵּשׁ קֹהֶלֶת לִמְצֹא דִּבְרֵי־חֵפֶץ וְכָתוּב יֹשֶׁר דִּבְרֵי אֱמֶת,LBH
Eccl 12:11,דִּבְרֵי חֲכָמִים כַּדָּרְבֹנוֺת וּכְמַשְׂמְרוֺת נְטוּעִים בַּעֲלֵי אֲסֻפּוֺת נִתְּנוּ מֵרֹעֶה אֶחָד,LBH
Eccl 12:12,וְיֹתֵר מֵהֵמָּה בְּנִי הִזָּהֵר עֲשׂוֺת סְפָרִים הַרְבֵּה אֵין קֵץ וְלַהַג הַרְבֵּה יְגִעַת בָּשָׂר,LBH
Eccl 12:13,סוֺף דָּבָר הַכֹּל נִשְׁמָע אֶת־הָאֱלֹהִים יְרָא וְאֶת־מִצְוֹתָיו שְׁמוֺר כִּי־זֶה כָּל־הָאָדָם,LBH
Eccl 12:14,כִּי אֶת־כָּל־מַעֲשֶׂה הָאֱלֹהִים יָבִא בְמִשְׁפָּט עַל כָּל־נֶעְלָם אִם־טוֺב וְאִם־רָע,LBH
Esth 1:1,וַיְהִי בִּימֵי אֲחַשְׁוֵרוֺשׁ הוּא אֲחַשְׁוֵרוֺשׁ הַמֹּלֵךְ מֵהֹדּוּ וְעַד־כּוּשׁ שֶׁבַע וְעֶשְׂרִים וּמֵאָה מְדִינָה,LBH
Esth 1:2,בַּיָּמִים הָהֵם כְּשֶׁבֶת הַמֶּלֶךְ אֲחַשְׁוֵרוֺשׁ עַל כִּסֵּא מַלְכוּתוֺ אֲשֶׁר בְּשׁוּשַׁן הַבִּירָה,LBH
Esth 1:3,בִּשְׁנַת שָׁלוֺשׁ לְמָלְכוֺ עָשָׂה מִשְׁתֶּה לְכָל־שָׂרָיו וַעֲבָדָיו חֵיל פָּרַס וּמָדַי הַפַּרְתְּמִים וְשָׂרֵי הַמְּדִינוֺת לְפָנָיו,LBH
Esth 1:4,בְּהַרְאֹתוֺ אֶת־עֹשֶׁר כְּבוֺד מַלְכוּתוֺ וְאֶת־יְקָר תִּפְאֶרֶת גְּדוּלָּתוֺ יָמִים רַבִּים שְׁמוֺנִים וּמְאַת יוֺם,LBH
Esth 1:5,וּבִמְלוֺאת הַיָּמִים הָאֵלֶּה עָשָׂה הַמֶּלֶךְ לְכָל־הָעָם הַנִּמְצְאִים בְּשׁוּשַׁן הַבִּירָה לְמִגָּדוֺל וְעַד־קָטָן מִשְׁתֶּה שִׁבְעַת יָמִים בַּחֲצַר גִּנַּת בִּיתַן הַמֶּלֶךְ,LBH
Esth 1:6,חוּר כַּרְפַּס וּתְכֵלֶת אָחוּז בְּחַבְלֵי־בוּץ וְאַרְגָּמָן עַל־גְּלִילֵי כֶסֶף וְעַמּוּדֵי שֵׁשׁ מִטּוֺת זָהָב וָכֶסֶף עַל רִצְפַת בַּהַט־וָשֵׁשׁ וְדַר וְסֹחָרֶת,LBH
Esth 1:7,וְהַשְׁקוֺת בִּכְלֵי זָהָב וְכֵלִים מִכֵּלִים שׁוֺנִים וְיֵין מַלְכוּת רָב כְּיַד הַמֶּלֶךְ,LBH
Esth 1:8,וְהַשְּׁתִיָּה כַדָּת אֵין אֹנֵס כִּי־כֵן יִסַּד הַמֶּלֶךְ עַל כָּל־רַב בֵּיתוֺ לַעֲשׂוֺת כִּרְצוֺן אִישׁ־וָאִישׁ,LBH
Esth 1:9,גַּם וַשְׁתִּי הַמַּלְכָּה עָשְׂתָה מִשְׁתֵּה נָשִׁים בֵּית הַמַּלְכוּת אֲשֶׁר לַמֶּלֶךְ אֲחַשְׁוֵרוֺשׁ,LBH
Esth 1:10,בַּיּוֺם הַשְּׁבִיעִי כְּטוֺב לֵב־הַמֶּלֶךְ בַּיָּיִן אָמַר לִמְהוּמָן בִּזְּתָא חַרְבוֺנָא בִּגְתָא וַאֲבַגְתָא זֵתַר וְכַרְכַּס שִׁבְעַת הַסָּרִיסִים הַמְשָׁרְתִים אֶת־פְּנֵי הַמֶּלֶךְ אֲחַשְׁוֵרוֺשׁ,LBH
Esth 1:11,לְהָבִיא אֶת־וַשְׁתִּי הַמַּלְכָּה לִפְנֵי הַמֶּלֶךְ בְּכֶתֶר מַלְכוּת לְהַרְאוֺת הָעַמִּים וְהַשָּׂרִים אֶת־יָפְיָהּ כִּי־טוֺבַת מַרְאֶה הִיא,LBH
Esth 1:12,וַתְּמָאֵן הַמַּלְכָּה וַשְׁתִּי לָבוֺא בִּדְבַר הַמֶּלֶךְ אֲשֶׁר בְּיַד הַסָּרִיסִים וַיִּקְצֹף הַמֶּלֶךְ מְאֹד וַחֲמָתוֺ בָּעֲרָה בוֺ,LBH
Esth 1:13,וַיֹּאמֶר הַמֶּלֶךְ לַחֲכָמִים יֹדְעֵי הָעִתִּים כִּי־כֵן דְּבַר הַמֶּלֶךְ לִפְנֵי כָּל־יֹדְעֵי דָּת וָדִין,LBH
Esth 1:14,וְהַקָּרֹב אֵלָיו כַּרְשְׁנָא שֵׁתָר אַדְמָתָא תַרְשִׁישׁ מֶרֶס מַרְסְנָא מְמוּכָן שִׁבְעַת שָׂרֵי פָּרַס וּמָדַי רֹאֵי פְּנֵי הַמֶּלֶךְ הַיֹּשְׁבִים רִאשֹׁנָה בַּמַּלְכוּת,LBH
Esth 1:15,כְּדָת מַה־לַּעֲשׂוֺת בַּמַּלְכָּה וַשְׁתִּי עַל אֲשֶׁר לֹא־עָשְׂתָה אֶת־מַאֲמַר הַמֶּלֶךְ אֲחַשְׁוֵרוֺשׁ בְּיַד הַסָּרִיסִים,LBH
Esth 1:16,וַיֹּאמֶר מְמוּכָן לִפְנֵי הַמֶּלֶךְ וְהַשָּׂרִים לֹא עַל־הַמֶּלֶךְ לְבַדּוֺ עָוְתָה וַשְׁתִּי הַמַּלְכָּה כִּי עַל־כָּל־הַשָּׂרִים וְעַל־כָּל־הָעַמִּים אֲשֶׁר בְּכָל־מְדִינוֺת הַמֶּלֶךְ אֲחַשְׁוֵרוֺשׁ,LBH
Esth 1:17,כִּי־יֵצֵא דְבַר־הַמַּלְכָּה עַל־כָּל־הַנָּשִׁים לְהַבְזוֺת בַּעְלֵיהֶן בְּעֵינֵיהֶן בְּאָמְרָם הַמֶּלֶךְ אֲחַשְׁוֵרוֺשׁ אָמַר לְהָבִיא אֶת־וַשְׁתִּי הַמַּלְכָּה לְפָנָיו וְלֹא־בָאָה,LBH
Esth 1:18,וְהַיּוֺם הַזֶּה תֹּאמַרְנָה שָׂרוֺת פָּרַס־וּמָדַי אֲשֶׁר שָׁמְעוּ אֶת־דְּבַר הַמַּלְכָּה לְכֹל שָׂרֵי הַמֶּלֶךְ וּכְדַי בִּזָּיוֺן וָקָצֶף,LBH
Esth 1:19,אִם־עַל־הַמֶּלֶךְ טוֺב יֵצֵא דְבַר־מַלְכוּת מִלְּפָנָיו וְיִכָּתֵב בְּדָתֵי פָרַס־וּמָדַי וְלֹא יַעֲבוֺר אֲשֶׁר לֹא־תָבוֺא וַשְׁתִּי לִפְנֵי הַמֶּלֶךְ אֲחַשְׁוֵרוֺשׁ וּמַלְכוּתָהּ יִתֵּן הַמֶּלֶךְ לִרְעוּתָהּ הַטּוֺבָה מִמֶּנָּה,LBH
Esth 1:20,וְנִשְׁמַע פִּתְגָם הַמֶּלֶךְ אֲשֶׁר־יַעֲשֶׂה בְּכָל־מַלְכוּתוֺ כִּי רַבָּה הִיא וְכָל־הַנָּשִׁים יִתְּנוּ יְקָר לְבַעְלֵיהֶן לְמִגָּדוֺל וְעַד־קָטָן,LBH
Esth 1:21,וַיִּיטַב הַדָּבָר בְּעֵינֵי הַמֶּלֶךְ וְהַשָּׂרִים וַיַּעַשׂ הַמֶּלֶךְ כִּדְבַר מְמוּכָן,LBH
Esth 1:22,וַיִּשְׁלַח סְפָרִים אֶל־כָּל־מְדִינוֺת הַמֶּלֶךְ אֶל־מְדִינָה וּמְדִינָה כִּכְתָבָהּ וְאֶל־עַם וָעָם כִּלְשׁוֺנוֺ לִהְיוֺת כָּל־אִישׁ שֹׂרֵר בְּבֵיתוֺ וּמְדַבֵּר כִּלְשׁוֺן עַמּוֺ,LBH
Esth 2:1,אַחַר הַדְּבָרִים הָאֵלֶּה כְּשֹׁךְ חֲמַת הַמֶּלֶךְ אֲחַשְׁוֵרוֺשׁ זָכַר אֶת־וַשְׁתִּי וְאֵת אֲשֶׁר־עָשָׂתָה וְאֵת אֲשֶׁר־נִגְזַר עָלֶיהָ,LBH
Esth 2:2,וַיֹּאמְרוּ נַעֲרֵי־הַמֶּלֶךְ מְשָׁרְתָיו יְבַקְשׁוּ לַמֶּלֶךְ נְעָרוֺת בְּתוּלוֺת טוֺבוֺת מַרְאֶה,LBH
Esth 2:3,וְיַפְקֵד הַמֶּלֶךְ פְּקִידִים בְּכָל־מְדִינוֺת מַלְכוּתוֺ וְיִקְבְּצוּ אֶת־כָּל־נַעֲרָה־בְתוּלָה טוֺבַת מַרְאֶה אֶל־שׁוּשַׁן הַבִּירָה אֶל־בֵּית הַנָּשִׁים אֶל־יַד הֵגֶא סְרִיס הַמֶּלֶךְ שֹׁמֵר הַנָּשִׁים וְנָתוֺן תַּמְרוּקֵיהֶן,LBH
Esth 2:4,וְהַנַּעֲרָה אֲשֶׁר תִּיטַב בְּעֵינֵי הַמֶּלֶךְ תִּמְלֹךְ תַּחַת וַשְׁתִּי וַיִּיטַב הַדָּבָר בְּעֵינֵי הַמֶּלֶךְ וַיַּעַשׂ כֵּן,LBH
Esth 2:5,אִישׁ יְהוּדִי הָיָה בְּשׁוּשַׁן הַבִּירָה וּשְׁמוֺ מָרְדֳּכַי בֶּן יָאִיר בֶּן־שִׁמְעִי בֶּן־קִישׁ אִישׁ יְמִינִי,LBH
Esth 2:6,אֲשֶׁר הָגְלָה מִירוּשָׁלַיִם עִם־הַגֹּלָה אֲשֶׁר הָגְלְתָה עִם יְכָנְיָה מֶלֶךְ־יְהוּדָה אֲשֶׁר הֶגְלָה נְבוּכַדְנֶאצַּר מֶלֶךְ בָּבֶל,LBH
Esth 2:7,וַיְהִי אֹמֵן אֶת־הֲדַסָּה הִיא אֶסְתֵּר בַּת־דֹּדוֺ כִּי אֵין לָהּ אָב וָאֵם וְהַנַּעֲרָה יְפַת־תֹּאַר וְטוֺבַת מַרְאֶה וּבְמוֺת אָבִיהָ וְאִמָּהּ לְקָחָהּ מָרְדֳּכַי לוֺ לְבַת,LBH
Esth 2:8,וַיְהִי בְּהִשָּׁמַע דְּבַר־הַמֶּלֶךְ וְדָתוֺ וּבְהִקָּבֵץ נְעָרוֺת רַבּוֺת אֶל־שׁוּשַׁן הַבִּירָה אֶל־יַד הֵגָי וַתִּלָּקַח אֶסְתֵּר אֶל־בֵּית הַמֶּלֶךְ אֶל־יַד הֵגַי שֹׁמֵר הַנָּשִׁים,LBH
Esth 2:9,וַתִּיטַב הַנַּעֲרָה בְעֵינָיו וַתִּשָּׂא חֶסֶד לְפָנָיו וַיְבַהֵל אֶת־תַּמְרוּקֶיהָ וְאֶת־מָנוֺתֶהָ לָתֵת לָהּ וְאֵת שֶׁבַע הַנְּעָרוֺת הָרְאֻיוֺת לָתֶת־לָהּ מִבֵּית הַמֶּלֶךְ וַיְשַׁנֶּהָ וְאֶת־נַעֲרוֺתֶיהָ לְטוֺב בֵּית הַנָּשִׁים,LBH
Esth 2:10,לֹא־הִגִּידָה אֶסְתֵּר אֶת־עַמָּהּ וְאֶת־מוֺלַדְתָּהּ כִּי מָרְדֳּכַי צִוָּה עָלֶיהָ אֲשֶׁר לֹא־תַגִּיד,LBH
Esth 2:11,וּבְכָל־יוֺם וָיוֺם מָרְדֳּכַי מִתְהַלֵּךְ לִפְנֵי חֲצַר בֵּית־הַנָּשִׁים לָדַעַת אֶת־שְׁלוֺם אֶסְתֵּר וּמַה־יֵּעָשֶׂה בָּהּ,LBH
Esth 2:12,וּבְהַגִּיעַ תֹּר נַעֲרָה וְנַעֲרָה לָבוֺא אֶל־הַמֶּלֶךְ אֲחַשְׁוֵרוֺשׁ מִקֵּץ הֱיוֺת לָהּ כְּדָת הַנָּשִׁים שְׁנֵים עָשָׂר חֹדֶשׁ כִּי כֵּן יִמְלְאוּ יְמֵי מְרוּקֵיהֶן שִׁשָּׁה חֳדָשִׁים בְּשֶׁמֶן הַמֹּר וְשִׁשָּׁה חֳדָשִׁים בַּבְּשָׂמִים וּבְתַמְרוּקֵי הַנָּשִׁים,LBH
Esth 2:13,וּבָזֶה הַנַּעֲרָה בָּאָה אֶל־הַמֶּלֶךְ אֵת כָּל־אֲשֶׁר תֹּאמַר יִנָּתֵן לָהּ לָבוֺא עִמָּהּ מִבֵּית הַנָּשִׁים עַד־בֵּית הַמֶּלֶךְ,LBH
Esth 2:14,בָּעֶרֶב הִיא בָאָה וּבַבֹּקֶר הִיא שָׁבָה אֶל־בֵּית הַנָּשִׁים שֵׁנִי אֶל־יַד שַׁעֲשְׁגַז סְרִיס הַמֶּלֶךְ שֹׁמֵר הַפִּילַגְשִׁים לֹא־תָבוֺא עוֺד אֶל־הַמֶּלֶךְ כִּי אִם־חָפֵץ בָּהּ הַמֶּלֶךְ וְנִקְרְאָה בְשֵׁם,LBH
Esth 2:15,וּבְהַגִּיעַ תֹּר־אֶסְתֵּר בַּת־אֲבִיחַיִל דֹּד מָרְדֳּכַי אֲשֶׁר לָקַח־לוֺ לְבַת לָבוֺא אֶל־הַמֶּלֶךְ לֹא בִקְשָׁה דָּבָר כִּי אִם אֶת־אֲשֶׁר יֹאמַר הֵגַי סְרִיס־הַמֶּלֶךְ שֹׁמֵר הַנָּשִׁים וַתְּהִי אֶסְתֵּר נֹשֵׂאת חֵן בְּעֵינֵי כָּל־רֹאֶיהָ,LBH
Esth 2:16,וַתִּלָּקַח אֶסְתֵּר אֶל־הַמֶּלֶךְ אֲחַשְׁוֵרוֺשׁ אֶל־בֵּית מַלְכוּתוֺ בַּחֹדֶשׁ הָעֲשִׂירִי הוּא־חֹדֶשׁ טֵבֵת בִּשְׁנַת־שֶׁבַע לְמַלְכוּתוֺ,LBH
Esth 2:17,וַיֶּאֱהַב הַמֶּלֶךְ אֶת־אֶסְתֵּר מִכָּל־הַנָּשִׁים וַתִּשָּׂא־חֵן וָחֶסֶד לְפָנָיו מִכָּל־הַבְּתוּלֹת וַיָּשֶׂם כֶּתֶר־מַלְכוּת בְּרֹאשָׁהּ וַיַּמְלִיכֶהָ תַּחַת וַשְׁתִּי,LBH
Esth 2:18,וַיַּעַשׂ הַמֶּלֶךְ מִשְׁתֶּה גָדוֺל לְכָל־שָׂרָיו וַעֲבָדָיו אֵת מִשְׁתֵּה אֶסְתֵּר וַהֲנָחָה לַמְּדִינוֺת עָשָׂה וַיִּתֵּן מַשְׂאֵת כְּיַד הַמֶּלֶךְ,LBH
Esth 2:19,וּבְהִקָּבֵץ בְּתוּלוֺת שֵׁנִית וּמָרְדֳּכַי יֹשֵׁב בְּשַׁעַר־הַמֶּלֶךְ,LBH
Esth 2:20,אֵין אֶסְתֵּר מַגֶּדֶת מוֺלַדְתָּהּ וְאֶת־עַמָּהּ כַּאֲשֶׁר צִוָּה עָלֶיהָ מָרְדֳּכָי וְאֶת־מַאֲמַר מָרְדֳּכַי אֶסְתֵּר עֹשָׂה כַּאֲשֶׁר הָיְתָה בְאָמְנָה אִתּוֺ,LBH
Esth 2:21,בַּיָּמִים הָהֵם וּמָרְדֳּכַי יֹשֵׁב בְּשַׁעַר־הַמֶּלֶךְ קָצַף בִּגְתָן וָתֶרֶשׁ שְׁנֵי־סָרִיסֵי הַמֶּלֶךְ מִשֹּׁמְרֵי הַסַּף וַיְבַקְשׁוּ לִשְׁלֹחַ יָד בַּמֶּלֶךְ אֲחַשְׁוֵרֹשׁ,LBH
Esth 2:22,וַיִּוָּדַע הַדָּבָר לְמָרְדֳּכַי וַיַּגֵּד לְאֶסְתֵּר הַמַּלְכָּה וַתֹּאמֶר אֶסְתֵּר לַמֶּלֶךְ בְּשֵׁם מָרְדֳּכָי,LBH
Esth 2:23,וַיְבֻקַּשׁ הַדָּבָר וַיִּמָּצֵא וַיִּתָּלוּ שְׁנֵיהֶם עַל־עֵץ וַיִּכָּתֵב בְּסֵפֶר דִּבְרֵי הַיָּמִים לִפְנֵי הַמֶּלֶךְ,LBH
Esth 3:1,אַחַר הַדְּבָרִים הָאֵלֶּה גִּדַּל הַמֶּלֶךְ אֲחַשְׁוֵרוֺשׁ אֶת־הָמָן בֶּן־הַמְּדָתָא הָאֲגָגִי וַיְנַשְּׂאֵהוּ וַיָּשֶׂם אֶת־כִּסְאוֺ מֵעַל כָּל־הַשָּׂרִים אֲשֶׁר אִתּוֺ,LBH
Esth 3:2,וְכָל־עַבְדֵי הַמֶּלֶךְ אֲשֶׁר־בְּשַׁעַר הַמֶּלֶךְ כֹּרְעִים וּמִשְׁתַּחֲוִים לְהָמָן כִּי־כֵן צִוָּה־לוֺ הַמֶּלֶךְ וּמָרְדֳּכַי לֹא יִכְרַע וְלֹא יִשְׁתַּחֲוֶה,LBH
Esth 3:3,וַיֹּאמְרוּ עַבְדֵי הַמֶּלֶךְ אֲשֶׁר־בְּשַׁעַר הַמֶּלֶךְ לְמָרְדֳּכָי מַדּוּעַ אַתָּה עוֺבֵר אֵת מִצְוַת הַמֶּלֶךְ,LBH
Esth 3:4,וַיְהִי כְּאָמְרָם אֵלָיו יוֺם וָיוֺם וְלֹא שָׁמַע אֲלֵיהֶם וַיַּגִּידוּ לְהָמָן לִרְאוֺת הֲיַעַמְדוּ דִּבְרֵי מָרְדֳּכַי כִּי־הִגִּיד לָהֶם אֲשֶׁר־הוּא יְהוּדִי,LBH
Esth 3:5,וַיַּרְא הָמָן כִּי־אֵין מָרְדֳּכַי כֹּרֵעַ וּמִשְׁתַּחֲוֶה לוֺ וַיִּמָּלֵא הָמָן חֵמָה,LBH
Esth 3:6,וַיִּבֶז בְּעֵינָיו לִשְׁלֹח יָד בְּמָרְדֳּכַי לְבַדּוֺ כִּי־הִגִּידוּ לוֺ אֶת־עַם מָרְדֳּכָי וַיְבַקֵּשׁ הָמָן לְהַשְׁמִיד אֶת־כָּל־הַיְּהוּדִים אֲשֶׁר בְּכָל־מַלְכוּת אֲחַשְׁוֵרוֺשׁ עַם מָרְדֳּכָי,LBH
Esth 3:7,בַּחֹדֶשׁ הָרִאשׁוֺן הוּא־חֹדֶשׁ נִיסָן בִּשְׁנַת שְׁתֵּים עֶשְׂרֵה לַמֶּלֶךְ אֲחַשְׁוֵרוֺשׁ הִפִּיל פּוּר הוּא הַגּוֺרָל לִפְנֵי הָמָן מִיּוֺם לְיוֺם וּמֵחֹדֶשׁ לְחֹדֶשׁ שְׁנֵים־עָשָׂר הוּא־חֹדֶשׁ אֲדָר,LBH
Esth 3:8,וַיֹּאמֶר הָמָן לַמֶּלֶךְ אֲחַשְׁוֵרוֺשׁ יֶשְׁנוֺ עַם־אֶחָד מְפֻזָּר וּמְפֹרָד בֵּין הָעַמִּים בְּכֹל מְדִינוֺת מַלְכוּתֶךָ וְדָתֵיהֶם שֹׁנוֺת מִכָּל־עָם וְאֶת־דָּתֵי הַמֶּלֶךְ אֵינָם עֹשִׂים וְלַמֶּלֶךְ אֵין־שׁוֶֺה לְהַנִּיחָם,LBH
Esth 3:9,אִם־עַל־הַמֶּלֶךְ טוֺב יִכָּתֵב לְאַבְּדָם וַעֲשֶׂרֶת אֲלָפִים כִּכַּר־כֶּסֶף אֶשְׁקוֺל עַל־יְדֵי עֹשֵׂי הַמְּלָאכָה לְהָבִיא אֶל־גִּנְזֵי הַמֶּלֶךְ,LBH
Esth 3:10,וַיָּסַר הַמֶּלֶךְ אֶת־טַבַּעְתּוֺ מֵעַל יָדוֺ וַיִּתְּנָהּ לְהָמָן בֶּן־הַמְּדָתָא הָאֲגָגִי צֹרֵר הַיְּהוּדִים,LBH
Esth 3:11,וַיֹּאמֶר הַמֶּלֶךְ לְהָמָן הַכֶּסֶף נָתוּן לָךְ וְהָעָם לַעֲשׂוֺת בּוֺ כַּטּוֺב בְּעֵינֶיךָ,LBH
Esth 3:12,וַיִּקָּרְאוּ סֹפְרֵי הַמֶּלֶךְ בַּחֹדֶשׁ הָרִאשׁוֺן בִּשְׁלוֺשָׁה עָשָׂר יוֺם בּוֺ וַיִּכָּתֵב כְּכָל־אֲשֶׁר־צִוָּה הָמָן אֶל אֲחַשְׁדַּרְפְּנֵי־הַמֶּלֶךְ וְאֶל־הַפַּחוֺת אֲשֶׁר עַל־מְדִינָה וּמְדִינָה וְאֶל־שָׂרֵי עַם וָעָם מְדִינָה וּמְדִינָה כִּכְתָבָהּ וְעַם וָעָם כִּלְשׁוֺנוֺ בְּשֵׁם הַמֶּלֶךְ אֲחַשְׁוֵרֹשׁ נִכְתָּב וְנֶחְתָּם בְּטַבַּעַת הַמֶּלֶךְ,LBH
Esth 3:13,וְנִשְׁלוֺחַ סְפָרִים בְּיַד הָרָצִים אֶל־כָּל־מְדִינוֺת הַמֶּלֶךְ לְהַשְׁמִיד לַהֲרֹג וּלְאַבֵּד אֶת־כָּל־הַיְּהוּדִים מִנַּעַר וְעַד־זָקֵן טַף וְנָשִׁים בְּיוֺם אֶחָד בִּשְׁלוֺשָׁה עָשָׂר לְחֹדֶשׁ שְׁנֵים־עָשָׂר הוּא־חֹדֶשׁ אֲדָר וּשְׁלָלָם לָבוֺז,LBH
Esth 3:14,פַּתְשֶׁגֶן הַכְּתָב לְהִנָּתֵן דָּת בְּכָל־מְדִינָה וּמְדִינָה גָּלוּי לְכָל־הָעַמִּים לִהְיוֺת עֲתִדִים לַיּוֺם הַזֶּה,LBH
Esth 3:15,הָרָצִים יָצְאוּ דְחוּפִים בִּדְבַר הַמֶּלֶךְ וְהַדָּת נִתְּנָה בְּשׁוּשַׁן הַבִּירָה וְהַמֶּלֶךְ וְהָמָן יָשְׁבוּ לִשְׁתּוֺת וְהָעִיר שׁוּשָׁן נָבוֺכָה,LBH
Esth 4:1,וּמָרְדֳּכַי יָדַע אֶת־כָּל־אֲשֶׁר נַעֲשָׂה וַיִּקְרַע מָרְדֳּכַי אֶת־בְּגָדָיו וַיִּלְבַּשׁ שַׂק וָאֵפֶר וַיֵּצֵא בְּתוֺךְ הָעִיר וַיִּזְעַק זְעָקָה גְדֹלָה וּמָרָה,LBH
Esth 4:2,וַיָּבוֺא עַד לִפְנֵי שַׁעַר־הַמֶּלֶךְ כִּי אֵין לָבוֺא אֶל־שַׁעַר הַמֶּלֶךְ בִּלְבוּשׁ שָׂק,LBH
Esth 4:3,וּבְכָל־מְדִינָה וּמְדִינָה מְקוֺם אֲשֶׁר דְּבַר־הַמֶּלֶךְ וְדָתוֺ מַגִּיעַ אֵבֶל גָּדוֺל לַיְּהוּדִים וְצוֺם וּבְכִי וּמִסְפֵּד שַׂק וָאֵפֶר יֻצַּע לָרַבִּים,LBH
Esth 4:4,וַתָּבוֺאנָה נַעֲרוֺת אֶסְתֵּר וְסָרִיסֶיהָ וַיַּגִּידוּ לָהּ וַתִּתְחַלְחַל הַמַּלְכָּה מְאֹד וַתִּשְׁלַח בְּגָדִים לְהַלְבִּישׁ אֶת־מָרְדֳּכַי וּלְהָסִיר שַׂקּוֺ מֵעָלָיו וְלֹא קִבֵּל,LBH
Esth 4:5,וַתִּקְרָא אֶסְתֵּר לַהֲתָךְ מִסָּרִיסֵי הַמֶּלֶךְ אֲשֶׁר הֶעֱמִיד לְפָנֶיהָ וַתְּצַוֵּהוּ עַל־מָרְדֳּכָי לָדַעַת מַה־זֶּה וְעַל־מַה־זֶּה,LBH
Esth 4:6,וַיֵּצֵא הֲתָךְ אֶל־מָרְדֳּכָי אֶל־רְחוֺב הָעִיר אֲשֶׁר לִפְנֵי שַׁעַר־הַמֶּלֶךְ,LBH
Esth 4:7,וַיַּגֶּד־לוֺ מָרְדֳּכַי אֵת כָּל־אֲשֶׁר קָרָהוּ וְאֵת פָּרָשַׁת הַכֶּסֶף אֲשֶׁר אָמַר הָמָן לִשְׁקוֺל עַל־גִּנְזֵי הַמֶּלֶךְ בַּיְּהוּדִים לְאַבְּדָם,LBH
Esth 4:8,וְאֶת־פַּתְשֶׁגֶן כְּתָב־הַדָּת אֲשֶׁר־נִתַּן בְּשׁוּשָׁן לְהַשְׁמִידָם נָתַן לוֺ לְהַרְאוֺת אֶת־אֶסְתֵּר וּלְהַגִּיד לָהּ וּלְצַוּוֺת עָלֶיהָ לָבוֺא אֶל־הַמֶּלֶךְ לְהִתְחַנֶּן־לוֺ וּלְבַקֵּשׁ מִלְּפָנָיו עַל־עַמָּהּ,LBH
Esth 4:9,וַיָּבוֺא הֲתָךְ וַיַּגֵּד לְאֶסְתֵּר אֵת דִּבְרֵי מָרְדֳּכָי,LBH
Esth 4:10,וַתֹּאמֶר אֶסְתֵּר לַהֲתָךְ וַתְּצַוֵּהוּ אֶל־מָרְדֳּכָי,LBH
Esth 4:11,כָּל־עַבְדֵי הַמֶּלֶךְ וְעַם־מְדִינוֺת הַמֶּלֶךְ יוֺדְעִים אֲשֶׁר כָּל־אִישׁ וְאִשָּׁה אֲשֶׁר יָבוֺא־אֶל־הַמֶּלֶךְ אֶל־הֶחָצֵר הַפְּנִימִית אֲשֶׁר לֹא־יִקָּרֵא אַחַת דָּתוֺ לְהָמִית לְבַד מֵאֲשֶׁר יוֺשִׁיט־לוֺ הַמֶּלֶךְ אֶת־שַׁרְבִיט הַזָּהָב וְחָיָה וַאֲנִי לֹא נִקְרֵאתִי לָבוֺא אֶל־הַמֶּלֶךְ זֶה שְׁלוֺשִׁים יוֺם,LBH
Esth 4:12,וַיַּגִּידוּ לְמָרְדֳּכָי אֵת דִּבְרֵי אֶסְתֵּר,LBH
Esth 4:13,וַיֹּאמֶר מָרְדֳּכַי לְהָשִׁיב אֶל־אֶסְתֵּר אַל־תְּדַמִּי בְנַפְשֵׁךְ לְהִמָּלֵט בֵּית־הַמֶּלֶךְ מִכָּל־הַיְּהוּדִים,LBH
Esth 4:14,כִּי אִם־הַחֲרֵשׁ תַּחֲרִישִׁי בָּעֵת הַזֹּאת רֶוַח וְהַצָּלָה יַעֲמוֺד לַיְּהוּדִים מִמָּקוֺם אַחֵר וְאַתְּ וּבֵית־אָבִיךְ תֹּאבֵדוּ וּמִי יוֺדֵעַ אִם־לְעֵת כָּזֹאת הִגַּעַתְּ לַמַּלְכוּת,LBH
Esth 4:15,וַתֹּאמֶר אֶסְתֵּר לְהָשִׁיב אֶל־מָרְדֳּכָי,LBH
Esth 4:16,לֵךְ כְּנוֺס אֶת־כָּל־הַיְּהוּדִים הַנִּמְצְאִים בְּשׁוּשָׁן וְצוּמוּ עָלַי וְאַל־תֹּאכְלוּ וְאַל־תִּשְׁתּוּ שְׁלֹשֶׁת יָמִים לַיְלָה וָיוֺם גַּם־אֲנִי וְנַעֲרֹתַי אָצוּם כֵּן וּבְכֵן אָבוֺא אֶל־הַמֶּלֶךְ אֲשֶׁר לֹא־כַדָּת וְכַאֲשֶׁר אָבַדְתִּי אָבָדְתִּי,LBH
Esth 4:17,וַיַּעֲבֹר מָרְדֳּכָי וַיַּעַשׂ כְּכֹל אֲשֶׁר־צִוְּתָה עָלָיו אֶסְתֵּר,LBH
Esth 5:1,וַיְהִי בַּיּוֺם הַשְּׁלִישִׁי וַתִּלְבַּשׁ אֶסְתֵּר מַלְכוּת וַתַּעֲמֹד בַּחֲצַר בֵּית־הַמֶּלֶךְ הַפְּנִימִית נֹכַח בֵּית הַמֶּלֶךְ וְהַמֶּלֶךְ יוֺשֵׁב עַל־כִּסֵּא מַלְכוּתוֺ בְּבֵית הַמַּלְכוּת נֹכַח פֶּתַח הַבָּיִת,LBH
Esth 5:2,וַיְהִי כִרְאוֺת הַמֶּלֶךְ אֶת־אֶסְתֵּר הַמַּלְכָּה עֹמֶדֶת בֶּחָצֵר נָשְׂאָה חֵן בְּעֵינָיו וַיּוֺשֶׁט הַמֶּלֶךְ לְאֶסְתֵּר אֶת־שַׁרְבִיט הַזָּהָב אֲשֶׁר בְּיָדוֺ וַתִּקְרַב אֶסְתֵּר וַתִּגַּע בְּרֹאשׁ הַשַּׁרְבִיט,LBH
Esth 5:3,וַיֹּאמֶר לָהּ הַמֶּלֶךְ מַה־לָּךְ אֶסְתֵּר הַמַּלְכָּה וּמַה־בַּקָּשָׁתֵךְ עַד־חֲצִי הַמַּלְכוּת וְיִנָּתֵן לָךְ,LBH
Esth 5:4,וַתֹּאמֶר אֶסְתֵּר אִם־עַל־הַמֶּלֶךְ טוֺב יָבוֺא הַמֶּלֶךְ וְהָמָן הַיּוֺם אֶל־הַמִּשְׁתֶּה אֲשֶׁר־עָשִׂיתִי לוֺ,LBH
Esth 5:5,וַיֹּאמֶר הַמֶּלֶךְ מַהֲרוּ אֶת־הָמָן לַעֲשׂוֺת אֶת־דְּבַר אֶסְתֵּר וַיָּבֹא הַמֶּלֶךְ וְהָמָן אֶל־הַמִּשְׁתֶּה אֲשֶׁר־עָשְׂתָה אֶסְתֵּר,LBH
Esth 5:6,וַיֹּאמֶר הַמֶּלֶךְ לְאֶסְתֵּר בְּמִשְׁתֵּה הַיַּיִן מַה־שְּׁאֵלָתֵךְ וְיִנָּתֵן לָךְ וּמַה־בַּקָּשָׁתֵךְ עַד־חֲצִי הַמַּלְכוּת וְתֵעָשׂ,LBH
Esth 5:7,וַתַּעַן אֶסְתֵּר וַתֹּאמַר שְׁאֵלָתִי וּבַקָּשָׁתִי,LBH
Esth 5:8,אִם־מָצָאתִי חֵן בְּעֵינֵי הַמֶּלֶךְ וְאִם־עַל־הַמֶּלֶךְ טוֺב לָתֵת אֶת־שְׁאֵלָתִי וְלַעֲשׂוֺת אֶת־בַּקָּשָׁתִי יָבוֺא הַמֶּלֶךְ וְהָמָן אֶל־הַמִּשְׁתֶּה אֲשֶׁר אֶעֱשֶׂה לָהֶם וּמָחָר אֶעֱשֶׂה כִּדְבַר הַמֶּלֶךְ,LBH
Esth 5:9,וַיֵּצֵא הָמָן בַּיּוֺם הַהוּא שָׂמֵחַ וְטוֺב לֵב וְכִרְאוֺת הָמָן אֶת־מָרְדֳּכַי בְּשַׁעַר הַמֶּלֶךְ וְלֹא־קָם וְלֹא־זָע מִמֶּנּוּ וַיִּמָּלֵא הָמָן עַל־מָרְדֳּכַי חֵמָה,LBH
Esth 5:10,וַיִּתְאַפַּק הָמָן וַיָּבוֺא אֶל־בֵּיתוֺ וַיִּשְׁלַח וַיָּבֵא אֶת־אֹהֲבָיו וְאֶת־זֶרֶשׁ אִשְׁתּוֺ,LBH
Esth 5:11,וַיְסַפֵּר לָהֶם הָמָן אֶת־כְּבוֺד עָשְׁרוֺ וְרֹב בָּנָיו וְאֵת כָּל־אֲשֶׁר גִּדְּלוֺ הַמֶּלֶךְ וְאֵת אֲשֶׁר נִשְּׂאוֺ עַל־הַשָּׂרִים וְעַבְדֵי הַמֶּלֶךְ,LBH
Esth 5:12,וַיֹּאמֶר הָמָן אַף לֹא־הֵבִיאָה אֶסְתֵּר הַמַּלְכָּה עִם־הַמֶּלֶךְ אֶל־הַמִּשְׁתֶּה אֲשֶׁר־עָשָׂתָה כִּי אִם־אוֺתִי וְגַם־לְמָחָר אֲנִי קָרוּא־לָהּ עִם־הַמֶּלֶךְ,LBH
Esth 5:13,וְכָל־זֶה אֵינֶנּוּ שׁוֶֺה לִי בְּכָל־עֵת אֲשֶׁר אֲנִי רֹאֶה אֶת־מָרְדֳּכַי הַיְּהוּדִי יוֺשֵׁב בְּשַׁעַר הַמֶּלֶךְ,LBH
Esth 5:14,וַתֹּאמֶר לוֺ זֶרֶשׁ אִשְׁתּוֺ וְכָל־אֹהֲבָיו יַעֲשׂוּ־עֵץ גָּבֹהַּ חֲמִשִּׁים אַמָּה וּבַבֹּקֶר אֱמֹר לַמֶּלֶךְ וְיִתְלוּ אֶת־מָרְדֳּכַי עָלָיו וּבֹא־עִם־הַמֶּלֶךְ אֶל־הַמִּשְׁתֶּה שָׂמֵחַ וַיִּיטַב הַדָּבָר לִפְנֵי הָמָן וַיַּעַשׂ הָעֵץ,LBH
Esth 6:1,בַּלַּיְלָה הַהוּא נָדְדָה שְׁנַת הַמֶּלֶךְ וַיֹּאמֶר לְהָבִיא אֶת־סֵפֶר הַזִּכְרֹנוֺת דִּבְרֵי הַיָּמִים וַיִּהְיוּ נִקְרָאִים לִפְנֵי הַמֶּלֶךְ,LBH
Esth 6:2,וַיִּמָּצֵא כָתוּב אֲשֶׁר הִגִּיד מָרְדֳּכַי עַל־בִּגְתָנָא וָתֶרֶשׁ שְׁנֵי סָרִיסֵי הַמֶּלֶךְ מִשֹּׁמְרֵי הַסַּף אֲשֶׁר בִּקְשׁוּ לִשְׁלֹחַ יָד בַּמֶּלֶךְ אֲחַשְׁוֵרוֺשׁ,LBH
Esth 6:3,וַיֹּאמֶר הַמֶּלֶךְ מַה־נַּעֲשָׂה יְקָר וּגְדוּלָּה לְמָרְדֳּכַי עַל־זֶה וַיֹּאמְרוּ נַעֲרֵי הַמֶּלֶךְ מְשָׁרְתָיו לֹא־נַעֲשָׂה עִמּוֺ דָּבָר,LBH
Esth 6:4,וַיֹּאמֶר הַמֶּלֶךְ מִי בֶחָצֵר וְהָמָן בָּא לַחֲצַר בֵּית־הַמֶּלֶךְ הַחִיצוֺנָה לֵאמֹר לַמֶּלֶךְ לִתְלוֺת אֶת־מָרְדֳּכַי עַל־הָעֵץ אֲשֶׁר־הֵכִין לוֺ,LBH
Esth 6:5,וַיֹּאמְרוּ נַעֲרֵי הַמֶּלֶךְ אֵלָיו הִנֵּה הָמָן עֹמֵד בֶּחָצֵר וַיֹּאמֶר הַמֶּלֶךְ יָבוֺא,LBH
Esth 6:6,וַיָּבוֺא הָמָן וַיֹּאמֶר לוֺ הַמֶּלֶךְ מַה־לַעֲשׂוֺת בָּאִישׁ אֲשֶׁר הַמֶּלֶךְ חָפֵץ בִּיקָרוֺ וַיֹּאמֶר הָמָן בְּלִבּוֺ לְמִי יַחְפֹּץ הַמֶּלֶךְ לַעֲשׂוֺת יְקָר יוֺתֵר מִמֶּנִּי,LBH
Esth 6:7,וַיֹּאמֶר הָמָן אֶל־הַמֶּלֶךְ אִישׁ אֲשֶׁר הַמֶּלֶךְ חָפֵץ בִּיקָרוֺ,LBH
Esth 6:8,יָבִיאוּ לְבוּשׁ מַלְכוּת אֲשֶׁר לָבַשׁ־בּוֺ הַמֶּלֶךְ וְסוּס אֲשֶׁר רָכַב עָלָיו הַמֶּלֶךְ וַאֲשֶׁר נִתַּן כֶּתֶר מַלְכוּת בְּרֹאשׁוֺ,LBH
Esth 6:9,וְנָתוֺן הַלְּבוּשׁ וְהַסּוּס עַל־יַד־אִישׁ מִשָּׂרֵי הַמֶּלֶךְ הַפַּרְתְּמִים וְהִלְבִּישׁוּ אֶת־הָאִישׁ אֲשֶׁר הַמֶּלֶךְ חָפֵץ בִּיקָרוֺ וְהִרְכִּיבֻהוּ עַל־הַסּוּס בִּרְחוֺב הָעִיר וְקָרְאוּ לְפָנָיו כָּכָה יֵעָשֶׂה לָאִישׁ אֲשֶׁר הַמֶּלֶךְ חָפֵץ בִּיקָרוֺ,LBH
Esth 6:10,וַיֹּאמֶר הַמֶּלֶךְ לְהָמָן מַהֵר קַח אֶת־הַלְּבוּשׁ וְאֶת־הַסּוּס כַּאֲשֶׁר דִּבַּרְתָּ וַעֲשֵׂה־כֵן לְמָרְדֳּכַי הַיְּהוּדִי הַיּוֺשֵׁב בְּשַׁעַר הַמֶּלֶךְ אַל־תַּפֵּל דָּבָר מִכֹּל אֲשֶׁר דִּבַּרְתָּ,LBH
Esth 6:11,וַיִּקַּח הָמָן אֶת־הַלְּבוּשׁ וְאֶת־הַסּוּס וַיַּלְבֵּשׁ אֶת־מָרְדֳּכָי וַיַּרְכִּיבֵהוּ בִּרְחוֺב הָעִיר וַיִּקְרָא לְפָנָיו כָּכָה יֵעָשֶׂה לָאִישׁ אֲשֶׁר הַמֶּלֶךְ חָפֵץ בִּיקָרוֺ,LBH
Esth 6:12,וַיָּשָׁב מָרְדֳּכַי אֶל־שַׁעַר הַמֶּלֶךְ וְהָמָן נִדְחַף אֶל־בֵּיתוֺ אָבֵל וַחֲפוּי רֹאשׁ,LBH
Esth 6:13,וַיְסַפֵּר הָמָן לְזֶרֶשׁ אִשְׁתּוֺ וּלְכָל־אֹהֲבָיו אֵת כָּל־אֲשֶׁר קָרָהוּ וַיֹּאמְרוּ לוֺ חֲכָמָיו וְזֶרֶשׁ אִשְׁתּוֺ אִם מִזֶּרַע הַיְּהוּדִים מָרְדֳּכַי אֲשֶׁר הַחִלּוֺתָ לִנְפֹּל לְפָנָיו לֹא־תוּכַל לוֺ כִּי־נָפוֺל תִּפּוֺל לְפָנָיו,LBH
Esth 6:14,עוֺדָם מְדַבְּרִים עִמּוֺ וְסָרִיסֵי הַמֶּלֶךְ הִגִּיעוּ וַיַּבְהִלוּ לְהָבִיא אֶת־הָמָן אֶל־הַמִּשְׁתֶּה אֲשֶׁר־עָשְׂתָה אֶסְתֵּר,LBH
Esth 7:1,וַיָּבֹא הַמֶּלֶךְ וְהָמָן לִשְׁתּוֺת עִם־אֶסְתֵּר הַמַּלְכָּה,LBH
Esth 7:2,וַיֹּאמֶר הַמֶּלֶךְ לְאֶסְתֵּר גַּם בַּיּוֺם הַשֵּׁנִי בְּמִשְׁתֵּה הַיַּיִן מַה־שְּׁאֵלָתֵךְ אֶסְתֵּר הַמַּלְכָּה וְתִנָּתֵן לָךְ וּמַה־בַּקָּשָׁתֵךְ עַד־חֲצִי הַמַּלְכוּת וְתֵעָשׂ,LBH
Esth 7:3,וַתַּעַן אֶסְתֵּר הַמַּלְכָּה וַתֹּאמַר אִם־מָצָאתִי חֵן בְּעֵינֶיךָ הַמֶּלֶךְ וְאִם־עַל־הַמֶּלֶךְ טוֺב תִּנָּתֶן־לִי נַפְשִׁי בִּשְׁאֵלָתִי וְעַמִּי בְּבַקָּשָׁתִי,LBH
Esth 7:4,כִּי נִמְכַּרְנוּ אֲנִי וְעַמִּי לְהַשְׁמִיד לַהֲרוֺג וּלְאַבֵּד וְאִלּוּ לַעֲבָדִים וְלִשְׁפָחוֺת נִמְכַּרְנוּ הֶחֱרַשְׁתִּי כִּי אֵין הַצָּר שׁוֶֺה בְּנֵזֶק הַמֶּלֶךְ,LBH
Esth 7:5,וַיֹּאמֶר הַמֶּלֶךְ אֲחַשְׁוֵרוֺשׁ וַיֹּאמֶר לְאֶסְתֵּר הַמַּלְכָּה מִי הוּא זֶה וְאֵי־זֶה הוּא אֲשֶׁר־מְלָאוֺ לִבּוֺ לַעֲשׂוֺת כֵּן,LBH
Esth 7:6,וַתֹּאמֶר־אֶסְתֵּר אִישׁ צַר וְאוֺיֵב הָמָן הָרָע הַזֶּה וְהָמָן נִבְעַת מִלִּפְנֵי הַמֶּלֶךְ וְהַמַּלְכָּה,LBH
Esth 7:7,וְהַמֶּלֶךְ קָם בַּחֲמָתוֺ מִמִּשְׁתֵּה הַיַּיִן אֶל־גִּנַּת הַבִּיתָן וְהָמָן עָמַד לְבַקֵּשׁ עַל־נַפְשׁוֺ מֵאֶסְתֵּר הַמַּלְכָּה כִּי רָאָה כִּי־כָלְתָה אֵלָיו הָרָעָה מֵאֵת הַמֶּלֶךְ,LBH
Esth 7:8,וְהַמֶּלֶךְ שָׁב מִגִּנַּת הַבִּיתָן אֶל־בֵּית מִשְׁתֵּה הַיַּיִן וְהָמָן נֹפֵל עַל־הַמִּטָּה אֲשֶׁר אֶסְתֵּר עָלֶיהָ וַיֹּאמֶר הַמֶּלֶךְ הֲגַם לִכְבּוֺשׁ אֶת־הַמַּלְכָּה עִמִּי בַּבָּיִת הַדָּבָר יָצָא מִפִּי הַמֶּלֶךְ וּפְנֵי הָמָן חָפוּ,LBH
Esth 7:9,וַיֹּאמֶר חַרְבוֺנָה אֶחָד מִן־הַסָּרִיסִים לִפְנֵי הַמֶּלֶךְ גַּם הִנֵּה־הָעֵץ אֲשֶׁר־עָשָׂה הָמָן לְמָרְדֳּכַי אֲשֶׁר דִּבֶּר־טוֺב עַל־הַמֶּלֶךְ עֹמֵד בְּבֵית הָמָן גָּבֹהַּ חֲמִשִּׁים אַמָּה וַיֹּאמֶר הַמֶּלֶךְ תְּלֻהוּ עָלָיו,LBH
Esth 7:10,וַיִּתְלוּ אֶת־הָמָן עַל־הָעֵץ אֲשֶׁר־הֵכִין לְמָרְדֳּכָי וַחֲמַת הַמֶּלֶךְ שָׁכָכָה,LBH
Esth 8:1,בַּיּוֺם הַהוּא נָתַן הַמֶּלֶךְ אֲחַשְׁוֵרוֺשׁ לְאֶסְתֵּר הַמַּלְכָּה אֶת־בֵּית הָמָן צֹרֵר הַיְּהוּדִים וּמָרְדֳּכַי בָּא לִפְנֵי הַמֶּלֶךְ כִּי־הִגִּידָה אֶסְתֵּר מַה הוּא־לָהּ,LBH
Esth 8:2,וַיָּסַר הַמֶּלֶךְ אֶת־טַבַּעְתּוֺ אֲשֶׁר הֶעֱבִיר מֵהָמָן וַיִּתְּנָהּ לְמָרְדֳּכָי וַתָּשֶׂם אֶסְתֵּר אֶת־מָרְדֳּכַי עַל־בֵּית הָמָן,LBH
Esth 8:3,וַתּוֺסֶף אֶסְתֵּר וַתְּדַבֵּר לִפְנֵי הַמֶּלֶךְ וַתִּפֹּל לִפְנֵי רַגְלָיו וַתֵּבְךְּ וַתִּתְחַנֶּן־לוֺ לְהַעֲבִיר אֶת־רָעַת הָמָן הָאֲגָגִי וְאֵת מַחֲשַׁבְתּוֺ אֲשֶׁר חָשַׁב עַל־הַיְּהוּדִים,LBH
Esth 8:4,וַיּוֺשֶׁט הַמֶּלֶךְ לְאֶסְתֵּר אֵת שַׁרְבִט הַזָּהָב וַתָּקָם אֶסְתֵּר וַתַּעֲמֹד לִפְנֵי הַמֶּלֶךְ,LBH
Esth 8:5,וַתֹּאמֶר אִם־עַל־הַמֶּלֶךְ טוֺב וְאִם־מָצָאתִי חֵן לְפָנָיו וְכָשֵׁר הַדָּבָר לִפְנֵי הַמֶּלֶךְ וְטוֺבָה אֲנִי בְּעֵינָיו יִכָּתֵב לְהָשִׁיב אֶת־הַסְּפָרִים מַחֲשֶׁבֶת הָמָן בֶּן־הַמְּדָתָא הָאֲגָגִי אֲשֶׁר כָּתַב לְאַבֵּד אֶת־הַיְּהוּדִים אֲשֶׁר בְּכָל־מְדִינוֺת הַמֶּלֶךְ,LBH
Esth 8:6,כִּי אֵיכָכָה אוּכַל וְרָאִיתִי בָּרָעָה אֲשֶׁר־יִמְצָא אֶת־עַמִּי וְאֵיכָכָה אוּכַל וְרָאִיתִי בְּאָבְדַן מוֺלַדְתִּי,LBH
Esth 8:7,וַיֹּאמֶר הַמֶּלֶךְ אֲחַשְׁוֵרֹשׁ לְאֶסְתֵּר הַמַּלְכָּה וּלְמָרְדֳּכַי הַיְּהוּדִי הִנֵּה בֵית־הָמָן נָתַתִּי לְאֶסְתֵּר וְאֹתוֺ תָּלוּ עַל־הָעֵץ עַל אֲשֶׁר־שָׁלַח יָדוֺ בַּיְּהוּדִים,LBH
Esth 8:8,וְאַתֶּם כִּתְבוּ עַל־הַיְּהוּדִים כַּטּוֺב בְּעֵינֵיכֶם בְּשֵׁם הַמֶּלֶךְ וְחִתְמוּ בְּטַבַּעַת הַמֶּלֶךְ כִּי־כְתָב אֲשֶׁר־נִכְתָּב בְּשֵׁם־הַמֶּלֶךְ וְנַחְתּוֺם בְּטַבַּעַת הַמֶּלֶךְ אֵין לְהָשִׁיב,LBH
Esth 8:9,וַיִּקָּרְאוּ סֹפְרֵי־הַמֶּלֶךְ בָּעֵת־הַהִיא בַּחֹדֶשׁ הַשְּׁלִישִׁי הוּא־חֹדֶשׁ סִיוָן בִּשְׁלוֺשָׁה וְעֶשְׂרִים בּוֺ וַיִּכָּתֵב כְּכָל־אֲשֶׁר־צִוָּה מָרְדֳּכַי אֶל־הַיְּהוּדִים וְאֶל הָאֲחַשְׁדַּרְפְּנִים־וְהַפַּחוֺת וְשָׂרֵי הַמְּדִינוֺת אֲשֶׁר מֵהֹדּוּ וְעַד־כּוּשׁ שֶׁבַע וְעֶשְׂרִים וּמֵאָה מְדִינָה מְדִינָה וּמְדִינָה כִּכְתָבָהּ וְעַם וָעָם כִּלְשֹׁנוֺ וְאֶל־הַיְּהוּדִים כִּכְתָבָם וְכִלְשׁוֺנָם,LBH
Esth 8:10,וַיִּכְתֹּב בְּשֵׁם הַמֶּלֶךְ אֲחַשְׁוֵרֹשׁ וַיַּחְתֹּם בְּטַבַּעַת הַמֶּלֶךְ וַיִּשְׁלַח סְפָרִים בְּיַד הָרָצִים בַּסּוּסִים רֹכְבֵי הָרֶכֶשׁ הָאֲחַשְׁתְּרָנִים בְּנֵי הָרַמָּכִים,LBH
Esth 8:11,אֲשֶׁר נָתַן הַמֶּלֶךְ לַיְּהוּדִים אֲשֶׁר בְּכָל־עִיר־וָעִיר לְהִקָּהֵל וְלַעֲמֹד עַל־נַפְשָׁם לְהַשְׁמִיד וְלַהֲרֹג וּלְאַבֵּד אֶת־כָּל־חֵיל עַם וּמְדִינָה הַצָּרִים אֹתָם טַף וְנָשִׁים וּשְׁלָלָם לָבוֺז,LBH
Esth 8:12,בְּיוֺם אֶחָד בְּכָל־מְדִינוֺת הַמֶּלֶךְ אֲחַשְׁוֵרוֺשׁ בִּשְׁלוֺשָׁה עָשָׂר לְחֹדֶשׁ שְׁנֵים־עָשָׂר הוּא־חֹדֶשׁ אֲדָר,LBH
Esth 8:13,פַּתְשֶׁגֶן הַכְּתָב לְהִנָּתֵן דָּת בְּכָל־מְדִינָה וּמְדִינָה גָּלוּי לְכָל־הָעַמִּים וְלִהְיוֺת הַיְּהוּדִים עֲתִידִים לַיּוֺם הַזֶּה לְהִנָּקֵם מֵאֹיְבֵיהֶם,LBH
Esth 8:14,הָרָצִים רֹכְבֵי הָרֶכֶשׁ הָאֲחַשְׁתְּרָנִים יָצְאוּ מְבֹהָלִים וּדְחוּפִים בִּדְבַר הַמֶּלֶךְ וְהַדָּת נִתְּנָה בְּשׁוּשַׁן הַבִּירָה,LBH
Esth 8:15,וּמָרְדֳּכַי יָצָא מִלִּפְנֵי הַמֶּלֶךְ בִּלְבוּשׁ מַלְכוּת תְּכֵלֶת וָחוּר וַעֲטֶרֶת זָהָב גְּדוֺלָה וְתַכְרִיךְ בּוּץ וְאַרְגָּמָן וְהָעִיר שׁוּשָׁן צָהֲלָה וְשָׂמֵחָה,LBH
Esth 8:16,לַיְּהוּדִים הָיְתָה אוֺרָה וְשִׂמְחָה וְשָׂשֹׂן וִיקָר,LBH
Esth 8:17,וּבְכָל־מְדִינָה וּמְדִינָה וּבְכָל־עִיר וָעִיר מְקוֺם אֲשֶׁר דְּבַר־הַמֶּלֶךְ וְדָתוֺ מַגִּיעַ שִׂמְחָה וְשָׂשׂוֺן לַיְּהוּדִים מִשְׁתֶּה וְיוֺם טוֺב וְרַבִּים מֵעַמֵּי הָאָרֶץ מִתְיַהֲדִים כִּי־נָפַל פַּחַד־הַיְּהוּדִים עֲלֵיהֶם,LBH
Esth 9:1,וּבִשְׁנֵים עָשָׂר חֹדֶשׁ הוּא־חֹדֶשׁ אֲדָר בִּשְׁלוֺשָׁה עָשָׂר יוֺם בּוֺ אֲשֶׁר הִגִּיעַ דְּבַר־הַמֶּלֶךְ וְדָתוֺ לְהֵעָשׂוֺת בַּיּוֺם אֲשֶׁר שִׂבְּרוּ אֹיְבֵי הַיְּהוּדִים לִשְׁלוֺט בָּהֶם וְנַהֲפוֺךְ הוּא אֲשֶׁר יִשְׁלְטוּ הַיְּהוּדִים הֵמָּה בְּשֹׂנְאֵיהֶם,LBH
Esth 9:2,נִקְהֲלוּ הַיְּהוּדִים בְּעָרֵיהֶם בְּכָל־מְדִינוֺת הַמֶּלֶךְ אֳחַשְׁוֵרוֺשׁ לִשְׁלֹחַ יָד בִּמְבַקְשֵׁי רָעָתָם וְאִישׁ לֹא־עָמַד לִפְנֵיהֶם כִּי־נָפַל פַּחְדָּם עַל־כָּל־הָעַמִּים,LBH
Esth 9:3,וְכָל־שָׂרֵי הַמְּדִינוֺת וְהָאֲחַשְׁדַּרְפְּנִים וְהַפַּחוֺת וְעֹשֵׂי הַמְּלָאכָה אֲשֶׁר לַמֶּלֶךְ מְנַשְּׂאִים אֶת־הַיְּהוּדִים כִּי־נָפַל פַּחַד־מָרְדֳּכַי עֲלֵיהֶם,LBH
Esth 9:4,כִּי־גָדוֺל מָרְדֳּכַי בְּבֵית הַמֶּלֶךְ וְשָׁמְעוֺ הוֺלֵךְ בְּכָל־הַמְּדִינוֺת כִּי־הָאִישׁ מָרְדֳּכַי הוֺלֵךְ וְגָדוֺל,LBH
Esth 9:5,וַיַּכּוּ הַיְּהוּדִים בְּכָל־אֹיְבֵיהֶם מַכַּת־חֶרֶב וְהֶרֶג וְאַבְדָן וַיַּעֲשׂוּ בְשֹׂנְאֵיהֶם כִּרְצוֺנָם,LBH
Esth 9:6,וּבְשׁוּשַׁן הַבִּירָה הָרְגוּ הַיְּהוּדִים וְאַבֵּד חֲמֵשׁ מֵאוֺת אִישׁ,LBH
Esth 9:7,וְאֵת פַּרְשַׁנְדָּתָא וְאֵת דַּלְפוֺן וְאֵת אַסְפָּתָא,LBH
Esth 9:8,וְאֵת פּוֺרָתָא וְאֵת אֲדַלְיָא וְאֵת אֲרִידָתָא,LBH
Esth 9:9,וְאֵת פַּרְמַשְׁתָּא וְאֵת אֲרִיסַי וְאֵת אֲרִדַי וְאֵת וַיְזָתָא,LBH
Esth 9:10,עֲשֶׂרֶת בְּנֵי הָמָן בֶּן־הַמְּדָתָא צֹרֵר הַיְּהוּדִים הָרָגוּ וּבַבִּזָּה לֹא שָׁלְחוּ אֶת־יָדָם,LBH
Esth 9:11,בַּיּוֺם הַהוּא בָּא מִסְפַּר הַהֲרוּגִים בְּשׁוּשַׁן הַבִּירָה לִפְנֵי הַמֶּלֶךְ,LBH
Esth 9:12,וַיֹּאמֶר הַמֶּלֶךְ לְאֶסְתֵּר הַמַּלְכָּה בְּשׁוּשַׁן הַבִּירָה הָרְגוּ הַיְּהוּדִים וְאַבֵּד חֲמֵשׁ מֵאוֺת אִישׁ וְאֵת עֲשֶׂרֶת בְּנֵי־הָמָן בִּשְׁאָר מְדִינוֺת הַמֶּלֶךְ מֶה עָשׂוּ וּמַה־שְּׁאֵלָתֵךְ וְיִנָּתֵן לָךְ וּמַה־בַּקָּשָׁתֵךְ עוֺד וְתֵעָשׂ,LBH
Esth 9:13,וַתֹּאמֶר אֶסְתֵּר אִם־עַל־הַמֶּלֶךְ טוֺב יִנָּתֵן גַּם־מָחָר לַיְּהוּדִים אֲשֶׁר בְּשׁוּשָׁן לַעֲשׂוֺת כְּדָת הַיּוֺם וְאֵת עֲשֶׂרֶת בְּנֵי־הָמָן יִתְלוּ עַל־הָעֵץ,LBH
Esth 9:14,וַיֹּאמֶר הַמֶּלֶךְ לְהֵעָשׂוֺת כֵּן וַתִּנָּתֵן דָּת בְּשׁוּשָׁן וְאֵת עֲשֶׂרֶת בְּנֵי־הָמָן תָּלוּ,LBH
Esth 9:15,וַיִּקָּהֲלוּ הַיְּהוּדִים אֲשֶׁר־בְּשׁוּשָׁן גַּם בְּיוֺם אַרְבָּעָה עָשָׂר לְחֹדֶשׁ אֲדָר וַיַּהַרְגוּ בְשׁוּשָׁן שְׁלֹשׁ מֵאוֺת אִישׁ וּבַבִּזָּה לֹא שָׁלְחוּ אֶת־יָדָם,LBH
Esth 9:16,וּשְׁאָר הַיְּהוּדִים אֲשֶׁר בִּמְדִינוֺת הַמֶּלֶךְ נִקְהֲלוּ וְעָמֹד עַל־נַפְשָׁם וְנוֺחַ מֵאֹיְבֵיהֶם וְהָרֹג בְּשֹׂנְאֵיהֶם חֲמִשָּׁה וְשִׁבְעִים אָלֶף וּבַבִּזָּה לֹא שָׁלְחוּ אֶת־יָדָם,LBH
Esth 9:17,בְּיוֺם־שְׁלֹשָׁה עָשָׂר לְחֹדֶשׁ אֲדָר וְנוֺחַ בְּאַרְבָּעָה עָשָׂר בּוֺ וְעָשֹׂה אֹתוֺ יוֺם מִשְׁתֶּה וְשִׂמְחָה,LBH
Esth 9:18,וְהַיְּהוּדִים אֲשֶׁר־בְּשׁוּשָׁן נִקְהֲלוּ בִּשְׁלֹשָׁה עָשָׂר בּוֺ וּבְאַרְבָּעָה עָשָׂר בּוֺ וְנוֺחַ בַּחֲמִשָּׁה עָשָׂר בּוֺ וְעָשֹׂה אֹתוֺ יוֺם מִשְׁתֶּה וְשִׂמְחָה,LBH
Esth 9:19,עַל־כֵּן הַיְּהוּדִים הַפְּרָזִים הַיֹּשְׁבִים בְּעָרֵי הַפְּרָזוֺת עֹשִׂים אֵת יוֺם אַרְבָּעָה עָשָׂר לְחֹדֶשׁ אֲדָר שִׂמְחָה וּמִשְׁתֶּה וְיוֺם טוֺב וּמִשְׁלוֺחַ מָנוֺת אִישׁ לְרֵעֵהוּ,LBH
Esth 9:20,וַיִּכְתֹּב מָרְדֳּכַי אֶת־הַדְּבָרִים הָאֵלֶּה וַיִּשְׁלַח סְפָרִים אֶל־כָּל־הַיְּהוּדִים אֲשֶׁר בְּכָל־מְדִינוֺת הַמֶּלֶךְ אֲחַשְׁוֵרוֺשׁ הַקְּרוֺבִים וְהָרְחוֺקִים,LBH
Esth 9:21,לְקַיֵּם עֲלֵיהֶם לִהְיוֺת עֹשִׂים אֵת יוֺם אַרְבָּעָה עָשָׂר לְחֹדֶשׁ אֲדָר וְאֵת יוֺם־חֲמִשָּׁה עָשָׂר בּוֺ בְּכָל־שָׁנָה וְשָׁנָה,LBH
Esth 9:22,כַּיָּמִים אֲשֶׁר־נָחוּ בָהֶם הַיְּהוּדִים מֵאוֺיְבֵיהֶם וְהַחֹדֶשׁ אֲשֶׁר נֶהְפַּךְ לָהֶם מִיָּגוֺן לְשִׂמְחָה וּמֵאֵבֶל לְיוֺם טוֺב לַעֲשׂוֺת אוֺתָם יְמֵי מִשְׁתֶּה וְשִׂמְחָה וּמִשְׁלוֺחַ מָנוֺת אִישׁ לְרֵעֵהוּ וּמַתָּנוֺת לָאֶבְיוֺנִים,LBH
Esth 9:23,וְקִבֵּל הַיְּהוּדִים אֵת אֲשֶׁר־הֵחֵלּוּ לַעֲשׂוֺת וְאֵת אֲשֶׁר־כָּתַב מָרְדֳּכַי אֲלֵיהֶם,LBH
Esth 9:24,כִּי הָמָן בֶּן־הַמְּדָתָא הָאֲגָגִי צֹרֵר כָּל־הַיְּהוּדִים חָשַׁב עַל־הַיְּהוּדִים לְאַבְּדָם וְהִפִּיל פּוּר הוּא הַגּוֺרָל לְהֻמָּם וּלְאַבְּדָם,LBH
Esth 9:25,וּבְבֹאָהּ לִפְנֵי הַמֶּלֶךְ אָמַר עִם־הַסֵּפֶר יָשׁוּב מַחֲשַׁבְתּוֺ הָרָעָה אֲשֶׁר־חָשַׁב עַל־הַיְּהוּדִים עַל־רֹאשׁוֺ וְתָלוּ אֹתוֺ וְאֶת־בָּנָיו עַל־הָעֵץ,LBH
Esth 9:26,עַל־כֵּן קָרְאוּ לַיָּמִים הָאֵלֶּה פוּרִים עַל־שֵׁם הַפּוּר עַל־כֵּן עַל־כָּל־דִּבְרֵי הָאִגֶּרֶת הַזֹּאת וּמָה־רָאוּ עַל־כָּכָה וּמָה הִגִּיעַ אֲלֵיהֶם,LBH
Esth 9:27,קִיְּמוּ וְקִבְּלוּ הַיְּהוּדִים עֲלֵיהֶם וְעַל־זַרְעָם וְעַל כָּל־הַנִּלְוִים עֲלֵיהֶם וְלֹא יַעֲבוֺר לִהְיוֺת עֹשִׂים אֵת שְׁנֵי הַיָּמִים הָאֵלֶּה כִּכְתָבָם וְכִזְמַנָּם בְּכָל־שָׁנָה וְשָׁנָה,LBH
Esth 9:28,וְהַיָּמִים הָאֵלֶּה נִזְכָּרִים וְנַעֲשִׂים בְּכָל־דּוֺר וָדוֺר מִשְׁפָּחָה וּמִשְׁפָּחָה מְדִינָה וּמְדִינָה וְעִיר וָעִיר וִימֵי הַפּוּרִים הָאֵלֶּה לֹא יַעַבְרוּ מִתּוֺךְ הַיְּהוּדִים וְזִכְרָם לֹא־יָסוּף מִזַּרְעָם,LBH
Esth 9:29,וַתִּכְתֹּב אֶסְתֵּר הַמַּלְכָּה בַת־אֲבִיחַיִל וּמָרְדֳּכַי הַיְּהוּדִי אֶת־כָּל־תֹּקֶף לְקַיֵּם אֵת אִגֶּרֶת הַפּוּרִים הַזֹּאת הַשֵּׁנִית,LBH
Esth 9:30,וַיִּשְׁלַח סְפָרִים אֶל־כָּל־הַיְּהוּדִים אֶל־שֶׁבַע וְעֶשְׂרִים וּמֵאָה מְדִינָה מַלְכוּת אֲחַשְׁוֵרוֺשׁ דִּבְרֵי שָׁלוֺם וֶאֱמֶת,LBH
Esth 9:31,לְקַיֵּם אֵת־יְמֵי הַפֻּרִים הָאֵלֶּה בִּזְמַנֵּיהֶם כַּאֲשֶׁר קִיַּם עֲלֵיהֶם מָרְדֳּכַי הַיְּהוּדִי וְאֶסְתֵּר הַמַּלְכָּה וְכַאֲשֶׁר קִיְּמוּ עַל־נַפְשָׁם וְעַל־זַרְעָם דִּבְרֵי הַצֹּמוֺת וְזַעֲקָתָם,LBH
Esth 9:32,וּמַאֲמַר אֶסְתֵּר קִיַּם דִּבְרֵי הַפֻּרִים הָאֵלֶּה וְנִכְתָּב בַּסֵּפֶר,LBH
Esth 10:1,וַיָּשֶׂם הַמֶּלֶךְ אֲחְַוֵרוֺ  מַס עַל־הָאָרֶץ וְאִיֵּי הַיָּם,LBH
Esth 10:2,וְכָל־מַעֲשֵׂה תָקְפּוֺ וּגְבוּרָתוֺ וּפָרָשַׁת גְּדֻלַּת מָרְדֳּכַי אֲשֶׁר גִּדְּלוֺ הַמֶּלֶךְ הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי מָדַי וּפָרָס,LBH
Esth 10:3,כִּי מָרְדֳּכַי הַיְּהוּדִי מִשְׁנֶה לַמֶּלֶךְ אֲחַשְׁוֵרוֺשׁ וְגָדוֺל לַיְּהוּדִים וְרָצוּי לְרֹב אֶחָיו דֹּרֵשׁ טוֺב לְעַמּוֺ וְדֹבֵר שָׁלוֺם לְכָל־זַרְעוֺ,LBH
Dan 1:1,בִּשְׁנַת שָׁלוֺשׁ לְמַלְכוּת יְהוֺיָקִים מֶלֶךְ־יְהוּדָה בָּא נְבוּכַדְנֶאצַּר מֶלֶךְ־בָּבֶל יְרוּשָׁלִַם וַיָּצַר עָלֶיהָ,LBH
Dan 1:2,וַיִּתֵּן אֲדֹנָי בְּיָדוֺ אֶת־יְהוֺיָקִים מֶלֶךְ־יְהוּדָה וּמִקְצָת כְּלֵי בֵית־הָאֱלֹהִים וַיְבִיאֵם אֶרֶץ־שִׁנְעָר בֵּית אֱלֹהָיו וְאֶת־הַכֵּלִים הֵבִיא בֵּית אוֺצַר אֱלֹהָיו,LBH
Dan 1:3,וַיֹּאמֶר הַמֶּלֶךְ לְאַשְׁפְּנַז רַב סָרִיסָיו לְהָבִיא מִבְּנֵי יִשְׂרָאֵל וּמִזֶּרַע הַמְּלוּכָה וּמִן־הַפַּרְתְּמִים,LBH
Dan 1:4,יְלָדִים אֲשֶׁר אֵין־בָּהֶם כָּל־מוּם וְטוֺבֵי מַרְאֶה וּמַשְׂכִּילִים בְּכָל־חָכְמָה וְיֹדְעֵי דַעַת וּמְבִינֵי מַדָּע וַאֲשֶׁר כֹּחַ בָּהֶם לַעֲמֹד בְּהֵיכַל הַמֶּלֶךְ וּלֲלַמְּדָם סֵפֶר וּלְשׁוֺן כַּשְׂדִּים,LBH
Dan 1:5,וַיְמַן לָהֶם הַמֶּלֶךְ דְּבַר־יוֺם בְּיוֺמוֺ מִפַּת־בַּג הַמֶּלֶךְ וּמִיֵּין מִשְׁתָּיו וּלְגַדְּלָם שָׁנִים שָׁלוֺשׁ וּמִקְצָתָם יַעַמְדוּ לִפְנֵי הַמֶּלֶךְ,LBH
Dan 1:6,וַיְהִי בָהֶם מִבְּנֵי יְהוּדָה דָּנִיֵּאל חֲנַנְיָה מִישָׁאֵל וַעֲזַרְיָה,LBH
Dan 1:7,וַיָּשֶׂם לָהֶם שַׂר הַסָּרִיסִים שֵׁמוֺת וַיָּשֶׂם לְדָנִיֵּאל בֵּלְטְשַׁאצַּר וְלַחֲנַנְיָה שַׁדְרַךְ וּלְמִישָׁאֵל מֵישַׁךְ וְלַעֲזַרְיָה עֲבֵד נְגוֺ,LBH
Dan 1:8,וַיָּשֶׂם דָּנִיֵּאל עַל־לִבּוֺ אֲשֶׁר לֹא־יִתְגָּאַל בְּפַתְבַּג הַמֶּלֶךְ וּבְיֵין מִשְׁתָּיו וַיְבַקֵּשׁ מִשַּׂר הַסָּרִיסִים אֲשֶׁר לֹא יִתְגָּאָל,LBH
Dan 1:9,וַיִּתֵּן הָאֱלֹהִים אֶת־דָּנִיֵּאל לְחֶסֶד וּלְרַחֲמִים לִפְנֵי שַׂר הַסָּרִיסִים,LBH
Dan 1:10,וַיֹּאמֶר שַׂר הַסָּרִיסִים לְדָנִיֵּאל יָרֵא אֲנִי אֶת־אֲדֹנִי הַמֶּלֶךְ אֲשֶׁר מִנָּה אֶת־מַאֲכַלְכֶם וְאֶת־מִשְׁתֵּיכֶם אֲשֶׁר לָמָּה יִרְאֶה אֶת־פְּנֵיכֶם זֹעֲפִים מִן־הַיְלָדִים אֲשֶׁר כְּגִילְכֶם וְחִיַּבְתֶּם אֶת־רֹאשִׁי לַמֶּלֶךְ,LBH
Dan 1:11,וַיֹּאמֶר דָּנִיֵּאל אֶל־הַמֶּלְצַר אֲשֶׁר מִנָּה שַׂר הַסָּרִיסִים עַל־דָּנִיֵּאל חֲנַנְיָה מִישָׁאֵל וַעֲזַרְיָה,LBH
Dan 1:12,נַס־נָא אֶת־עֲבָדֶיךָ יָמִים עֲשָׂרָה וְיִתְּנוּ־לָנוּ מִן־הַזֵּרֹעִים וְנֹאכְלָה וּמַיִם וְנִשְׁתֶּה,LBH
Dan 1:13,וְיֵרָאוּ לְפָנֶיךָ מַרְאֵינוּ וּמַרְאֵה הַיְלָדִים הָאֹכְלִים אֵת פַּתְבַּג הַמֶּלֶךְ וְכַאֲשֶׁר תִּרְאֵה עֲשֵׂה עִם־עֲבָדֶיךָ,LBH
Dan 1:14,וַיִּשְׁמַע לָהֶם לַדָּבָר הַזֶּה וַיְנַסֵּם יָמִים עֲשָׂרָה,LBH
Dan 1:15,וּמִקְצָת יָמִים עֲשָׂרָה נִרְאָה מַרְאֵיהֶם טוֺב וּבְרִיאֵי בָּשָׂר מִן־כָּל־הַיְלָדִים הָאֹכְלִים אֵת פַּתְבַּג הַמֶּלֶךְ,LBH
Dan 1:16,וַיְהִי הַמֶּלְצַר נֹשֵׂא אֶת־פַּתְבָּגָם וְיֵין מִשְׁתֵּיהֶם וְנֹתֵן לָהֶם זֵרְעֹנִים,LBH
Dan 1:17,וְהַיְלָדִים הָאֵלֶּה אַרְבַּעְתָּם נָתַן לָהֶם הָאֱלֹהִים מַדָּע וְהַשְׂכֵּל בְּכָל־סֵפֶר וְחָכְמָה וְדָנִיֵּאל הֵבִין בְּכָל־חָזוֺן וַחֲלֹמוֺת,LBH
Dan 1:18,וּלְמִקְצָת הַיָּמִים אֲשֶׁר־אָמַר הַמֶּלֶךְ לַהֲבִיאָם וַיְבִיאֵם שַׂר הַסָּרִיסִים לִפְנֵי נְבֻכַדְנֶצַּר,LBH
Dan 1:19,וַיְדַבֵּר אִתָּם הַמֶּלֶךְ וְלֹא נִמְצָא מִכֻּלָּם כְּדָנִיֵּאל חֲנַנְיָה מִישָׁאֵל וַעֲזַרְיָה וַיַּעַמְדוּ לִפְנֵי הַמֶּלֶךְ,LBH
Dan 1:20,וְכֹל דְּבַר חָכְמַת בִּינָה אֲשֶׁר־בִּקֵּשׁ מֵהֶם הַמֶּלֶךְ וַיִּמְצָאֵם עֶשֶׂר יָדוֺת עַל כָּל־הַחַרְטֻמִּים הָאַשָּׁפִים אֲשֶׁר בְּכָל־מַלְכוּתוֺ,LBH
Dan 1:21,וַיְהִי דָּנִיֵּאל עַד־שְׁנַת אַחַת לְכוֺרֶשׁ הַמֶּלֶךְ,LBH
Dan 2:1,וּבִשְׁנַת שְׁתַּיִם לְמַלְכוּת נְבֻכַדְנֶצַּר חָלַם נְבֻכַדְנֶצַּר חֲלֹמוֺת וַתִּתְפָּעֶם רוּחוֺ וּשְׁנָתוֺ נִהְיְתָה עָלָיו,LBH
Dan 2:2,וַיֹּאמֶר הַמֶּלֶךְ לִקְרֹא לַחַרְטֻמִּים וְלָאַשָּׁפִים וְלַמְכַשְּׁפִים וְלַכַּשְׂדִּים לְהַגִּיד לַמֶּלֶךְ חֲלֹמֹתָיו וַיָּבֹאוּ וַיַּעַמְדוּ לִפְנֵי הַמֶּלֶךְ,LBH
Dan 2:3,וַיֹּאמֶר לָהֶם הַמֶּלֶךְ חֲלוֺם חָלָמְתִּי וַתִּפָּעֶם רוּחִי לָדַעַת אֶת־הַחֲלוֺם,LBH
Dan 2:4,וַיְדַבְּרוּ הַכַּשְדִּים לַמֶּלֶךְ אֲרָמִית,LBH
Dan 8:1,בִּשְׁנַת שָׁלוֺשׁ לְמַלְכוּת בֵּלְאשַׁצַּר הַמֶּלֶךְ חָזוֺן נִרְאָה אֵלַי אֲנִי דָנִיֵּאל אַחֲרֵי הַנִּרְאָה אֵלַי בַּתְּחִלָּה,LBH
Dan 8:2,וָאֶרְאֶה בֶּחָזוֺן וַיְהִי בִּרְאֹתִי וַאֲנִי בְּשׁוּשַׁן הַבִּירָה אֲשֶׁר בְּעֵילָם הַמְּדִינָה וָאֶרְאֶה בֶּחָזוֺן וַאֲנִי הָיִיתִי עַל־אוּבַל אוּלָי,LBH
Dan 8:3,וָאֶשָּׂא עֵינַי וָאֶרְאֶה וְהִנֵּה אַיִל אֶחָד עֹמֵד לִפְנֵי הָאֻבָל וְלוֺ קְרָנָיִם וְהַקְּרָנַיִם גְּבֹהוֺת וְהָאַחַת גְּבֹהָה מִן־הַשֵּׁנִית וְהַגְּבֹהָה עֹלָה בָּאַחֲרֹנָה,LBH
Dan 8:4,רָאִיתִי אֶת־הָאַיִל מְנַגֵּחַ יָמָּה וְצָפוֺנָה וָנֶגְבָּה וְכָל־חַיּוֺת לֹא־יַעַמְדוּ לְפָנָיו וְאֵין מַצִּיל מִיָּדוֺ וְעָשָׂה כִרְצֹנוֺ וְהִגְדִּיל,LBH
Dan 8:5,וַאֲנִי הָיִיתִי מֵבִין וְהִנֵּה צְפִיר־הָעִזִּים בָּא מִן־הַמַּעֲרָב עַל־פְּנֵי כָל־הָאָרֶץ וְאֵין נוֺגֵעַ בָּאָרֶץ וְהַצָּפִיר קֶרֶן חָזוּת בֵּין עֵינָיו,LBH
Dan 8:6,וַיָּבֹא עַד־הָאַיִל בַּעַל הַקְּרָנַיִם אֲשֶׁר רָאִיתִי עֹמֵד לִפְנֵי הָאֻבָל וַיָּרָץ אֵלָיו בַּחֲמַת כֹּחוֺ,LBH
Dan 8:7,וּרְאִיתִיו מַגִּיעַ אֵצֶל הָאַיִל וַיִּתְמַרְמַר אֵלָיו וַיַּךְ אֶת־הָאַיִל וַיְשַׁבֵּר אֶת־שְׁתֵּי קְרָנָיו וְלֹא־הָיָה כֹחַ בָּאַיִל לַעֲמֹד לְפָנָיו וַיַּשְׁלִיכֵהוּ אַרְצָה וַיִּרְמְסֵהוּ וְלֹא־הָיָה מַצִּיל לָאַיִל מִיָּדוֺ,LBH
Dan 8:8,וּצְפִיר הָעִזִּים הִגְדִּיל עַד־מְאֹד וּכְעָצְמוֺ נִשְׁבְּרָה הַקֶּרֶן הַגְּדוֺלָה וַתַּעֲלֶנָה חָזוּת אַרְבַּע תַּחְתֶּיהָ לְאַרְבַּע רוּחוֺת הַשָּׁמָיִם,LBH
Dan 8:9,וּמִן־הָאַחַת מֵהֶם יָצָא קֶרֶן־אַחַת מִצְּעִירָה וַתִּגְדַּל־יֶתֶר אֶל־הַנֶּגֶב וְאֶל־הַמִּזְרָח וְאֶל־הַצֶּבִי,LBH
Dan 8:10,וַתִּגְדַּל עַד־צְבָא הַשָּׁמָיִם וַתַּפֵּל אַרְצָה מִן־הַצָּבָא וּמִן־הַכּוֺכָבִים וַתִּרְמְסֵם,LBH
Dan 8:11,וְעַד שַׂר־הַצָּבָא הִגְדִּיל וּמִמֶּנּוּ הוּרַם הַתָּמִיד וְהֻשְׁלַךְ מְכוֺן מִקְדָּשׁוֺ,LBH
Dan 8:12,וְצָבָא תִּנָּתֵן עַל־הַתָּמִיד בְּפָשַׁע וְתַשְׁלֵךְ אֱמֶת אַרְצָה וְעָשְׂתָה וְהִצְלִיחָה,LBH
Dan 8:13,וָאֶשְׁמְעָה אֶחָד־קָדוֺשׁ מְדַבֵּר וַיֹּאמֶר אֶחָד קָדוֺשׁ לַפַּלְמוֺנִי הַמְדַבֵּר עַד־מָתַי הֶחָזוֺן הַתָּמִיד וְהַפֶּשַׁע שֹׁמֵם תֵּת וְקֹדֶשׁ וְצָבָא מִרְמָס,LBH
Dan 8:14,וַיֹּאמֶר אֵלַי עַד עֶרֶב בֹּקֶר אַלְפַּיִם וּשְׁלֹשׁ מֵאוֺת וְנִצְדַּק קֹדֶשׁ,LBH
Dan 8:15,וַיְהִי בִּרְאֹתִי אֲנִי דָנִיֵּאל אֶת־הֶחָזוֺן וָאֲבַקְשָׁה בִינָה וְהִנֵּה עֹמֵד לְנֶגְדִּי כְּמַרְאֵה־גָבֶר,LBH
Dan 8:16,וָאֶשְׁמַע קוֺל־אָדָם בֵּין אוּלָי וַיִּקְרָא וַיֹּאמַר גַּבְרִיאֵל הָבֵן לְהַלָּז אֶת־הַמַּרְאֶה,LBH
Dan 8:17,וַיָּבֹא אֵצֶל עָמְדִי וּבְבֹאוֺ נִבְעַתִּי וָאֶפְּלָה עַל־פָּנָי וַיֹּאמֶר אֵלַי הָבֵן בֶּן־אָדָם כִּי לְעֶת־קֵץ הֶחָזוֺן,LBH
Dan 8:18,וּבְדַבְּרוֺ עִמִּי נִרְדַּמְתִּי עַל־פָּנַי אָרְצָה וַיִּגַּע־בִּי וַיַּעֲמִידֵנִי עַל־עָמְדִי,LBH
Dan 8:19,וַיֹּאמֶר הִנְנִי מוֺדִיעֲךָ אֵת אֲשֶׁר־יִהְיֶה בְּאַחֲרִית הַזָּעַם כִּי לְמוֺעֵד קֵץ,LBH
Dan 8:20,הָאַיִל אֲשֶׁר־רָאִיתָ בַּעַל הַקְּרָנָיִם מַלְכֵי מָדַי וּפָרָס,LBH
Dan 8:21,וְהַצָּפִיר הַשָּׂעִיר מֶלֶךְ יָוָן וְהַקֶּרֶן הַגְּדוֺלָה אֲשֶׁר בֵּין־עֵינָיו הוּא הַמֶּלֶךְ הָרִאשׁוֺן,LBH
Dan 8:22,וְהַנִּשְׁבֶּרֶת וַתַּעֲמֹדְנָה אַרְבַּע תַּחְתֶּיהָ אַרְבַּע מַלְכֻיוֺת מִגּוֺי יַעֲמֹדְנָה וְלֹא בְכֹחוֺ,LBH
Dan 8:23,וּבְאַחֲרִית מַלְכוּתָם כְּהָתֵם הַפֹּשְׁעִים יַעֲמֹד מֶלֶךְ עַז־פָּנִים וּמֵבִין חִידוֺת,LBH
Dan 8:24,וְעָצַם כֹּחוֺ וְלֹא בְכֹחוֺ וְנִפְלָאוֺת יַשְׁחִית וְהִצְלִיחַ וְעָשָׂה וְהִשְׁחִית עֲצוּמִים וְעַם־קְדֹשִׁים,LBH
Dan 8:25,וְעַל־שִׂכְלוֺ וְהִצְלִיחַ מִרְמָה בְּיָדוֺ וּבִלְבָבוֺ יַגְדִּיל וּבְשַׁלְוָה יַשְׁחִית רַבִּים וְעַל־שַׂר־שָׂרִים יַעֲמֹד וּבְאֶפֶס יָד יִשָּׁבֵר,LBH
Dan 8:26,וּמַרְאֵה הָעֶרֶב וְהַבֹּקֶר אֲשֶׁר נֶאֱמַר אֱמֶת הוּא וְאַתָּה סְתֹם הֶחָזוֺן כִּי לְיָמִים רַבִּים,LBH
Dan 8:27,וַאֲנִי דָנִיֵּאל נִהְיֵיתִי וְנֶחֱלֵיתִי יָמִים וָאָקוּם וָאֶעֱשֶׂה אֶת־מְלֶאכֶת הַמֶּלֶךְ וָאֶשְׁתּוֺמֵם עַל־הַמַּרְאֶה וְאֵין מֵבִין,LBH
Dan 9:1,בִּשְׁנַת אַחַת לְדָרְיָוֶשׁ בֶּן־אֲחַשְׁוֵרוֺשׁ מִזֶּרַע מָדָי אֲשֶׁר הָמְלַךְ עַל מַלְכוּת כַּשְׂדִּים,LBH
Dan 9:2,בִּשְׁנַת אַחַת לְמָלְכוֺ אֲנִי דָּנִיֵּאל בִּינֹתִי בַּסְּפָרִים מִסְפַּר הַשָּׁנִים אֲשֶׁר הָיָה דְבַר־יְהוָה אֶל־יִרְמִיָה הַנָּבִיא לְמַלֹּאות לְחָרְבוֺת יְרוּשָׁלִַם שִׁבְעִים שָׁנָה,LBH
Dan 9:3,וָאֶתְּנָה אֶת־פָּנַי אֶל־אֲדֹנָי הָאֱלֹהִים לְבַקֵּשׁ תְּפִלָּה וְתַחֲנוּנִים בְּצוֺם וְשַׂק וָאֵפֶר,LBH
Dan 9:4,וָאֶתְפַּלְלָה לַיהוָה אֱלֹהַי וָאֶתְוַדֶּה וָאֹמְרָה אָנָּא אֲדֹנָי הָאֵל הַגָּדוֺל וְהַנּוֺרָא שֹׁמֵר הַבְּרִית וְהַחֶסֶד לְאֹהֲבָיו וּלְשֹׁמְרֵי מִצְוֹתָיו,LBH
Dan 9:5,חָטָאנוּ וְעָוִינוּ הִרְַעְנוּ וּמָרָדְנוּ וְסוֺר מִמִּצְוֹתֶךָ וּמִמִּשְׁפָּטֶיךָ,LBH
Dan 9:6,וְלֹא שָׁמַעְנוּ אֶל־עֲבָדֶיךָ הַנְּבִיאִים אֲשֶׁר דִּבְּרוּ בְּשִׁמְךָ אֶל־מְלָכֵינוּ שָׂרֵינוּ וַאֲבֹתֵינוּ וְאֶל כָּל־עַם הָאָרֶץ,LBH
Dan 9:7,לְךָ אֲדֹנָי הַצְּדָקָה וְלָנוּ בֹּשֶׁת הַפָּנִים כַּיּוֺם הַזֶּה לְאִישׁ יְהוּדָה וּלְיוֺשְׁבֵי יְרוּשָׁלִַם וּלְכָל־יִשְׂרָאֵל הַקְּרֹבִים וְהָרְחֹקִים בְּכָל־הָאֲרָצוֺת אֲשֶׁר הִדַּחְתָּם שָׁם בְּמַעֲלָם אֲשֶׁר מָעֲלוּ־בָךְ,LBH
Dan 9:8,יְהוָה לָנוּ בֹּשֶׁת הַפָּנִים לִמְלָכֵינוּ לְשָׂרֵינוּ וְלַאֲבֹתֵינוּ אֲשֶׁר חָטָאנוּ לָךְ,LBH
Dan 9:9,לַאדֹנָי אֱלֹהֵינוּ הָרַחֲמִים וְהַסְּלִחוֺת כִּי מָרַדְנוּ בּוֺ,LBH
Dan 9:10,וְלֹא שָׁמַעְנוּ בְּקוֺל יְהוָה אֱלֹהֵינוּ לָלֶכֶת בְּתוֺרֹתָיו אֲשֶׁר נָתַן לְפָנֵינוּ בְּיַד עֲבָדָיו הַנְּבִיאִים,LBH
Dan 9:11,וְכָל־יִשְׂרָאֵל עָבְרוּ אֶת־תּוֺרָתֶךָ וְסוֺר לְבִלְתִּי שְׁמוֺעַ בְּקֹלֶךָ וַתִּתַּךְ עָלֵינוּ הָאָלָה וְהַשְּׁבֻעָה אֲשֶׁר כְּתוּבָה בְּתוֺרַת מֹשֶׁה עֶבֶד־הָאֱלֹהִים כִּי חָטָאנוּ לוֺ,LBH
Dan 9:12,וַיָּקֶם אֶת־דְּבָרוֺ  אֲשֶׁר־דִּבֶּר עָלֵינוּ וְעַל שֹׁפְטֵינוּ אֲשֶׁר שְׁפָטוּנוּ לְהָבִיא עָלֵינוּ רָעָה גְדֹלָה אֲשֶׁר לֹא־נֶעֶשְׂתָה תַּחַת כָּל־הַשָּׁמַיִם כַּאֲשֶׁר נֶעֶשְׂתָה בִּירוּשָׁלִָם,LBH
Dan 9:13,כַּאֲשֶׁר כָּתוּב בְּתוֺרַת מֹשֶׁה אֵת כָּל־הָרָעָה הַזֹּאת בָּאָה עָלֵינוּ וְלֹא־חִלִּינוּ אֶת־פְּנֵי יְהוָה אֱלֹהֵינוּ לָשׁוּב מֵעֲוֹנֵנוּ וּלְהַשְׂכִּיל בַּאֲמִתֶּךָ,LBH
Dan 9:14,וַיִּשְׁקֹד יְהוָה עַל־הָרָעָה וַיְבִיאֶהָ עָלֵינוּ כִּי־צַדִּיק יְהוָה אֱלֹהֵינוּ עַל־כָּל־מַעֲשָׂיו אֲשֶׁר עָשָׂה וְלֹא שָׁמַעְנוּ בְּקֹלוֺ,LBH
Dan 9:15,וְעַתָּה אֲדֹנָי אֱלֹהֵינוּ אֲשֶׁר הוֺצֵאתָ אֶת־עַמְּךָ מֵאֶרֶץ מִצְרַיִם בְּיָד חֲזָקָה וַתַּעַשׂ־לְךָ שֵׁם כַּיּוֺם הַזֶּה חָטָאנוּ רָשָׁעְנוּ,LBH
Dan 9:16,אֲדֹנָי כְּכָל־צִדְקֹתֶךָ יָשָׁב־נָא אַפְּךָ וַחֲמָתְךָ מֵעִירְךָ יְרוּשָׁלִַם הַר־קָדְשֶׁךָ כִּי בַחֲטָאֵינוּ וּבַעֲוֹנוֺת אֲבֹתֵינוּ יְרוּשָׁלִַם וְעַמְּךָ לְחֶרְפָּה לְכָל־סְבִיבֹתֵינוּ,LBH
Dan 9:17,וְעַתָּה שְׁמַע אֱלֹהֵינוּ אֶל־תְּפִלַּת עַבְדְּךָ וְאֶל־תַּחֲנוּנָיו וְהָאֵר פָּנֶיךָ עַל־מִקְדָּשְׁךָ הַשָּׁמֵם לְמַעַן אֲדֹנָי,LBH
Dan 9:18,הַטֵּה אֱלֹהַי אָזְנְךָ וּשֲׁמָע פְּקַח עֵינֶיךָ וּרְאֵה שֹׁמְמֹתֵינוּ וְהָעִיר אֲשֶׁר־נִקְרָא שִׁמְךָ עָלֶיהָ כִּי לֹא עַל־צִדְקֹתֵינוּ אֲנַחְנוּ מַפִּילִים תַּחֲנוּנֵינוּ לְפָנֶיךָ כִּי עַל־רַחֲמֶיךָ הָרַבִּים,LBH
Dan 9:19,אֲדֹנָי שְׁמָעָה אֲדֹנָי סְלָחָה אֲדֹנָי הַקֲשִׁיבָה וַעֲשֵׂה אַל־תְּאַחַר לְמַעֲנְךָ אֱלֹהַי כִּי־שִׁמְךָ נִקְרָא עַל־עִירְךָ וְעַל־עַמֶּךָ,LBH
Dan 9:20,וְעוֺד אֲנִי מְדַבֵּר וּמִתְפַּלֵּל וּמִתְוַדֶּה חַטָּאתִי וְחַטַּאת עַמִּי יִשְׂרָאֵל וּמַפִּיל תְּחִנָּתִי לִפְנֵי יְהוָה אֱלֹהַי עַל הַר־קֹדֶשׁ אֱלֹהָי,LBH
Dan 9:21,וְעוֺד אֲנִי מְדַבֵּר בַּתְּפִלָּה וְהָאִישׁ גַּבְרִיאֵל אֲשֶׁר רָאִיתִי בֶחָזוֺן בַּתְּחִלָּה מֻעָף בִּיעָף נֹגֵעַ אֵלַי כְּעֵת מִנְחַת־עָרֶב,LBH
Dan 9:22,וַיָּבֶן וַיְדַבֵּר עִמִּי וַיֹּאמַר דָּנִיֵּאל עַתָּה יָצָאתִי לְהַשְׂכִּילְךָ בִינָה,LBH
Dan 9:23,בִּתְחִלַּת תַּחֲנוּנֶיךָ יָצָא דָבָר וַאֲנִי בָּאתִי לְהַגִּיד כִּי חֲמוּדוֺת אָתָּה וּבִין בַּדָּבָר וְהָבֵן בַּמַּרְאֶה,LBH
Dan 9:24,שָׁבֻעִים שִׁבְעִים נֶחְתַּךְ עַל־עַמְּךָ וְעַל־עִיר קָדְשֶׁךָ לְכַלֵּא הַפֶּשַׁע וּלְהָתֵם חַטָּאת וּלְכַפֵּר עָוֹן וּלְהָבִיא צֶדֶק עֹלָמִים וְלַחְתֹּם חָזוֺן וְנָבִיא וְלִמְשֹׁחַ קֹדֶשׁ קָדָשִׁים,LBH
Dan 9:25,וְתֵדַע וְתַשְׂכֵּל מִן־מֹצָא דָבָר לְהָשִׁיב וְלִבְנוֺת יְרוּשָׁלִַם עַד־מָשִׁיחַ נָגִיד שָׁבֻעִים שִׁבְעָה וְשָׁבֻעִים שִׁשִּׁים וּשְׁנַיִם תָּשׁוּב וְנִבְנְתָה רְחוֺב וְחָרוּץ וּבְצוֺק הָעִתִּים,LBH
Dan 9:26,וְאַחֲרֵי הַשָּׁבֻעִים שִׁשִּׁים וּשְׁנַיִם יִכָּרֵת מָשִׁיחַ וְאֵין לוֺ וְהָעִיר וְהַקֹּדֶשׁ יַשְׁחִית עַם נָגִיד הַבָּא וְקִצּוֺ בַשֶּׁטֶף וְעַד קֵץ מִלְחָמָה נֶחֱרֶצֶת שֹׁמֵמוֺת,LBH
Dan 9:27,וְהִגְבִּיר בְּרִית לָרַבִּים שָׁבוּעַ אֶחָד וַחֲצִי הַשָּׁבוּעַ יַשְׁבִּית זֶבַח וּמִנְחָה וְעַל כְּנַף שִׁקּוּצִים מְשֹׁמֵם וְעַד־כָּלָה וְנֶחֱרָצָה תִּתַּךְ עַל־שֹׁמֵם,LBH
Dan 10:1,בִּשְׁנַת שָׁלוֺשׁ לְכוֺרֶשׁ מֶלֶךְ פָּרַס דָּבָר נִגְלָה לְדָנִיֵּאל אֲשֶׁר־נִקְרָא שְׁמוֺ בֵּלְטְשַׁאצַּר וֶאֱמֶת הַדָּבָר וְצָבָא גָדוֺל וּבִין אֶת־הַדָּבָר וּבִינָה לוֺ בַּמַּרְאֶה,LBH
Dan 10:2,בַּיָּמִים הָהֵם אֲנִי דָנִיֵּאל הָיִיתִי מִתְאַבֵּל שְׁלֹשָׁה שָׁבֻעִים יָמִים,LBH
Dan 10:3,לֶחֶם חֲמֻדוֺת לֹא אָכַלְתִּי וּבָשָׂר וָיַיִן לֹא־בָא אֶל־פִּי וְסוֺךְ לֹא־סָכְתִּי עַד־מְלֹאת שְׁלֹשֶׁת שָׁבֻעִים יָמִים,LBH
Dan 10:4,וּבְיוֺם עֶשְׂרִים וְאַרְבָּעָה לַחֹדֶשׁ הָרִאשׁוֺן וַאֲנִי הָיִיתִי עַל יַד הַנָּהָר הַגָּדוֺל הוּא חִדָּקֶל,LBH
Dan 10:5,וָאֶשָּׂא אֶת־עֵינַי וָאֵרֶא וְהִנֵּה אִישׁ־אֶחָד לָבוּשׁ בַּדִּים וּמָתְנָיו חֲגֻרִים בְּכֶתֶם אוּפָז,LBH
Dan 10:6,וּגְוִיָּתוֺ כְתַרְשִׁישׁ וּפָנָיו כְּמַרְאֵה בָרָק וְעֵינָיו כְּלַפִּידֵי אֵשׁ וּזְרֹעֹתָיו וּמַרְגְּלֹתָיו כְּעֵין נְחֹשֶׁת קָלָל וְקוֺל דְּבָרָיו כְּקוֺל הָמוֺן,LBH
Dan 10:7,וְרָאִיתִי אֲנִי דָנִיֵּאל לְבַדִּי אֶת־הַמַּרְאָה וְהָאֲנָשִׁים אֲשֶׁר הָיוּ עִמִּי לֹא רָאוּ אֶת־הַמַּרְאָה אֲבָל חֲרָדָה גְדֹלָה נָפְלָה עֲלֵיהֶם וַיִּבְרְחוּ בְּהֵחָבֵא,LBH
Dan 10:8,וַאֲנִי נִשְׁאַרְתִּי לְבַדִּי וָאֶרְאֶה אֶת־הַמַּרְאָה הַגְּדֹלָה הַזֹּאת וְלֹא נִשְׁאַר־בִּי כֹּח וְהוֺדִי נֶהְפַּךְ עָלַי לְמַשְׁחִית וְלֹא עָצַרְתִּי כֹּחַ,LBH
Dan 10:9,וָאֶשְׁמַע אֶת־קוֺל דְּבָרָיו וּכְשָׁמְעִי אֶת־קוֺל דְּבָרָיו וַאֲנִי הָיִיתִי נִרְדָּם עַל־פָּנַי וּפָנַי אָרְצָה,LBH
Dan 10:10,וְהִנֵּה־יָד נָגְעָה בִּי וַתְּנִיעֵנִי עַל־בִּרְכַּי וְכַפּוֺת יָדָי,LBH
Dan 10:11,וַיֹּאמֶר אֵלַי דָּנִיֵּאל אִישׁ־חֲמֻדוֺת הָבֵן בַּדְּבָרִים אֲשֶׁר אָנֹכִי דֹבֵר אֵלֶיךָ וַעֲמֹד עַל־עָמְדֶךָ כִּי עַתָּה שֻׁלַּחְתִּי אֵלֶיךָ וּבְדַבְּרוֺ עִמִּי אֶת־הַדָּבָר הַזֶּה עָמַדְתִּי מַרְעִיד,LBH
Dan 10:12,וַיֹּאמֶר אֵלַי אַל־תִּירָא דָנִיֵּאל כִּי מִן־הַיּוֺם הָרִאשׁוֺן אֲשֶׁר נָתַתָּ אֶת־לִבְּךָ לְהָבִין וּלְהִתְעַנּוֺת לִפְנֵי אֱלֹהֶיךָ נִשְׁמְעוּ דְבָרֶיךָ וַאֲנִי־בָאתִי בִּדְבָרֶיךָ,LBH
Dan 10:13,וְשַׂר מַלְכוּת פָּרַס עֹמֵד לְנֶגְדִּי עֶשְׂרִים וְאֶחָד יוֺם וְהִנֵּה מִיכָאֵל אַחַד הַשָּׂרִים הָרִאשֹׁנִים בָּא לְעָזְרֵנִי וַאֲנִי נוֺתַרְתִּי שָׁם אֵצֶל מַלְכֵי פָרָס,LBH
Dan 10:14,וּבָאתִי לַהֲבִינְךָ אֵת אֲשֶׁר־יִקְרָה לְעַמְּךָ בְּאַחֲרִית הַיָּמִים כִּי־עוֺד חָזוֺן לַיָּמִים,LBH
Dan 10:15,וּבְדַבְּרוֺ עִמִּי כַּדְּבָרִים הָאֵלֶּה נָתַתִּי פָנַי אַרְצָה וְנֶאֱלָמְתִּי,LBH
Dan 10:16,וְהִנֵּה כִּדְמוּת בְּנֵי אָדָם נֹגֵעַ עַל־שְׂפָתָי וָאֶפְתַּח־פִּי וָאֲדַבְּרָה וָאֹמְרָה אֶל־הָעֹמֵד לְנֶגְדִּי אֲדֹנִי בַּמַּרְאָה נֶהֶפְכוּ צִירַי עָלַי וְלֹא עָצַרְתִּי כֹּחַ,LBH
Dan 10:17,וְהֵיךְ יוּכַל עֶבֶד אֲדֹנִי זֶה לְדַבֵּר עִם־אֲדֹנִי זֶה וַאֲנִי מֵעַתָּה לֹא־יַעֲמָד־בִּי כֹחַ וּנְשָׁמָה לֹא נִשְׁאֲרָה־בִי,LBH
Dan 10:18,וַיֹּסֶף וַיִּגַּע־בִּי כְּמַרְאֵה אָדָם וַיְחַזְּקֵנִי,LBH
Dan 10:19,וַיֹּאמֶר אַל־תִּירָא אִישׁ־חֲמֻדוֺת שָׁלוֺם לָךְ חֲזַק וַחֲזָק וּכְדַבְּרוֺ עִמִּי הִתְחַזַּקְתִּי וָאֹמְרָה יְדַבֵּר אֲדֹנִי כִּי חִזַּקְתָּנִי,LBH
Dan 10:20,וַיֹּאמֶר הֲיָדַעְתָּ לָמָּה־בָּאתִי אֵלֶיךָ וְעַתָּה אָשׁוּב לְהִלָּחֵם עִם־שַׂר פָּרָס וַאֲנִי יוֺצֵא וְהִנֵּה שַׂר־יָוָן בָּא,LBH
Dan 10:21,אֲבָל אַגִּיד לְךָ אֶת־הָרָשׁוּם בִּכְתָב אֱמֶת וְאֵין אֶחָד מִתְחַזֵּק עִמִּי עַל־אֵלֶּה כִּי אִם־מִיכָאֵל שַׂרְכֶם,LBH
Dan 11:1,וַאֲנִי בִּשְׁנַת אַחַת לְדָרְיָוֶשׁ הַמָּדִי עָמְדִי לְמַחֲזִיק וּלְמָעוֺז לוֺ,LBH
Dan 11:2,וְעַתָּה אֱמֶת אַגִּיד לָךְ הִנֵּה־עוֺד שְׁלֹשָׁה מְלָכִים עֹמְדִים לְפָרַס וְהָרְבִיעִי יַעֲשִׁיר עֹשֶׁר־גָּדוֺל מִכֹּל וּכְחֶזְקָתוֺ בְעָשְׁרוֺ יָעִיר הַכֹּל אֵת מַלְכוּת יָוָן,LBH
Dan 11:3,וְעָמַד מֶלֶךְ גִּבּוֺר וּמָשַׁל מִמְשָׁל רַב וְעָשָׂה כִּרְצוֺנוֺ,LBH
Dan 11:4,וּכְעָמְדוֺ תִּשָּׁבֵר מַלְכוּתוֺ וְתֵחָץ לְאַרְבַּע רוּחוֺת הַשָּׁמָיִם וְלֹא לְאַחֲרִיתוֺ וְלֹא כְמָשְׁלוֺ אֲשֶׁר מָשָׁל כִּי תִנָּתֵשׁ מַלְכוּתוֺ וְלַאֲחֵרִים מִלְּבַד־אֵלֶּה,LBH
Dan 11:5,וְיֶחֱזַק מֶלֶךְ־הַנֶּגֶב וּמִן־שָׂרָיו וְיֶחֱזַק עָלָיו וּמָשָׁל מִמְשָׁל רַב מֶמְשַׁלְתּוֺ,LBH
Dan 11:6,וּלְקֵץ שָׁנִים יִתְחַבָּרוּ וּבַת מֶלֶךְ־הַנֶּגֶב תָּבוֺא אֶל־מֶלֶךְ הַצָּפוֺן לַעֲשׂוֺת מֵישָׁרִים וְלֹא־תַעְצֹר כּוֺחַ הַזְּרוֺעַ וְלֹא יַעֲמֹד וּזְרֹעוֺ וְתִנָּתֵן הִיא וּמְבִיאֶיהָ וְהַיֹּלְדָהּ וּמַחֲזִקָהּ בָּעִתִּים,LBH
Dan 11:7,וְעָמַד מִנֵּצֶר שָׁרָשֶׁיהָ כַּנּוֺ וְיָבֹא אֶל־הַחַיִל וְיָבֹא בְּמָעוֺז מֶלֶךְ הַצָּפוֺן וְעָשָׂה בָהֶם וְהֶחֱזִיק,LBH
Dan 11:8,וְגַם אֱלֹהֵיהֶם עִם־נְסִכֵיהֶם עִם־כְּלֵי חֶמְדָּתָם כֶּסֶף וְזָהָב בַּשְּׁבִי יָבִא מִצְרָיִם וְהוּא שָׁנִים יַעֲמֹד מִמֶּלֶךְ הַצָּפוֺן,LBH
Dan 11:9,וּבָא בְּמַלְכוּת מֶלֶךְ הַנֶּגֶב וְשָׁב אֶל־אַדְמָתוֺ,LBH
Dan 11:10,וּבָנָיו יִתְגָּרוּ וְאָסְפוּ הֲמוֺן חֲיָלִים רַבִּים וּבָא בוֺא וְשָׁטַף וְעָבָר וְיָשֹׁב וְיִתְגָּרֶה עַד־מָעֻזּוֺ,LBH
Dan 11:11,וְיִתְמַרְמַר מֶלֶךְ הַנֶּגֶב וְיָצָא וְנִלְחַם עִמּוֺ עִם־מֶלֶךְ הַצָּפוֺן וְהֶעֱמִיד הָמוֺן רָב וְנִתַּן הֶהָמוֺן בְּיָדוֺ,LBH
Dan 11:12,וְנִשָּׂא הֶהָמוֺן וְרָם לְבָבוֺ וְהִפִּיל רִבֹּאוֺת וְלֹא יָעוֺז,LBH
Dan 11:13,וְשָׁב מֶלֶךְ הַצָּפוֺן וְהֶעֱמִיד הָמוֺן רַב מִן־הָרִאשׁוֺן וּלְקֵץ הָעִתִּים שָׁנִים יָבוֺא בוֺא בְּחַיִל גָּדוֺל וּבִרְכוּשׁ רָב,LBH
Dan 11:14,וּבָעִתִּים הָהֵם רַבִּים יַעַמְדוּ עַל־מֶלֶךְ הַנֶּגֶב וּבְנֵי פָּרִיצֵי עַמְּךָ יִנַּשְּׂאוּ לְהַעֲמִיד חָזוֺן וְנִכְשָׁלוּ,LBH
Dan 11:15,וְיָבֹא מֶלֶךְ הַצָּפוֺן וְיִשְׁפֹּךְ סוֺלֲלָה וְלָכַד עִיר מִבְצָרוֺת וּזְרֹעוֺת הַנֶּגֶב לֹא יַעֲמֹדוּ וְעַם מִבְחָרָיו וְאֵין כֹּחַ לַעֲמֹד,LBH
Dan 11:16,וְיַעַשׂ הַבָּא אֵלָיו כִּרְצוֺנוֺ וְאֵין עוֺמֵד לְפָנָיו וְיַעֲמֹד בְּאֶרֶץ־הַצְּבִי וְכָלָה בְיָדוֺ,LBH
Dan 11:17,וְיָשֵׂם פָּנָיו לָבוֺא בְּתֹקֶף כָּל־מַלְכוּתוֺ וִישָׁרִים עִמּוֺ וְעָשָׂה וּבַת הַנָּשִׁים יִתֶּן־לוֺ לְהַשְׁחִיתָהּ וְלֹא תַעֲמֹד וְלֹא־לוֺ תִהְיֶה,LBH
Dan 11:18,וְיֵָם  פָּנָיו לְאִיִּים וְלָכַד רַבִּים וְהִשְׁבִּית קָצִין חֶרְפָּתוֺ לוֺ בִּלְתִּי חֶרְפָּתוֺ יָשִׁיב לוֺ,LBH
Dan 11:19,וְיָשֵׁב פָּנָיו לְמָעוּזֵּי אַרְצוֺ וְנִכְשַׁל וְנָפַל וְלֹא יִמָּצֵא,LBH
Dan 11:20,וְעָמַד עַל־כַּנּוֺ מַעֲבִיר נוֺגֵשׂ הֶדֶר מַלְכוּת וּבְיָמִים אֲחָדִים יִשָּׁבֵר וְלֹא בְאַפַּיִם וְלֹא בְמִלְחָמָה,LBH
Dan 11:21,וְעָמַד עַל־כַּנּוֺ נִבְזֶה וְלֹא־נָתְנוּ עָלָיו הוֺד מַלְכוּת וּבָא בְשַׁלְוָה וְהֶחֱזִיק מַלְכוּת בַּחֲלַקְלַקּוֺת,LBH
Dan 11:22,וּזְרֹעוֺת הַשֶּׁטֶף יִשָּׁטְפוּ מִלְּפָנָיו וְיִשָּׁבֵרוּ וְגַם נְגִיד בְּרִית,LBH
Dan 11:23,וּמִן־הִתְחַבְּרוּת אֵלָיו יַעֲשֶׂה מִרְמָה וְעָלָה וְעָצַם בִּמְעַט־גּוֺי,LBH
Dan 11:24,בְּשַׁלְוָה וּבְמִשְׁמַנֵּי מְדִינָה יָבוֺא וְעָשָׂה אֲשֶׁר לֹא־עָשׂוּ אֲבֹתָיו וַאֲבוֺת אֲבֹתָיו בִּזָּה וְשָׁלָל וּרְכוּשׁ לָהֶם יִבְזוֺר וְעַל מִבְצָרִים יְחַשֵּׁב מַחְשְׁבֹתָיו וְעַד־עֵת,LBH
Dan 11:25,וְיָעֵר כֹּחוֺ וּלְבָבוֺ עַל־מֶלֶךְ הַנֶּגֶב בְּחַיִל גָּדוֺל וּמֶלֶךְ הַנֶּגֶב יִתְגָּרֶה לַמִּלְחָמָה בְּחַיִל־גָּדוֺל וְעָצוּם עַד־מְאֹד וְלֹא יַעֲמֹד כִּי־יַחְשְׁבוּ עָלָיו מַחֲשָׁבוֺת,LBH
Dan 11:26,וְאֹכְלֵי פַת־בָּגוֺ יִשְׁבְּרוּהוּ וְחֵילוֺ יִשְׁטוֺף וְנָפְלוּ חֲלָלִים רַבִּים,LBH
Dan 11:27,וּשְׁנֵיהֶם הַמְּלָכִים לְבָבָם לְמֵרָע וְעַל־שֻׁלְחָן אֶחָד כָּזָב יְדַבֵּרוּ וְלֹא תִצְלָח כִּי־עוֺד קֵץ לַמּוֺעֵד,LBH
Dan 11:28,וְיָשֹׁב אַרְצוֺ בִּרְכוּשׁ גָּדוֺל וּלְבָבוֺ עַל־בְּרִית קֹדֶשׁ וְעָשָׂה וְשָׁב לְאַרְצוֺ,LBH
Dan 11:29,לַמּוֺעֵד יָשׁוּב וּבָא בַנֶּגֶב וְלֹא־תִהְיֶה כָרִאשֹׁנָה וְכָאַחֲרֹנָה,LBH
Dan 11:30,וּבָאוּ בוֺ צִיִּים כִּתִּים וְנִכְאָה וְשָׁב וְזָעַם עַל־בְּרִית־קוֺדֶשׁ וְעָשָׂה וְשָׁב וְיָבֵן עַל־עֹזְבֵי בְּרִית קֹדֶשׁ,LBH
Dan 11:31,וּזְרֹעִים מִמֶּנּוּ יַעֲמֹדוּ וְחִלְּלוּ הַמִּקְדָּשׁ הַמָּעוֺז וְהֵסִירוּ הַתָּמִיד וְנָתְנוּ הַשִּׁקּוּץ מְשׁוֺמֵם,LBH
Dan 11:32,וּמַרְשִׁיעֵי בְרִית יַחֲנִיף בַּחֲלַקּוֺת וְעַם יֹדְעֵי אֱלֹהָיו יַחֲזִקוּ וְעָשׂוּ,LBH
Dan 11:33,וּמַשְׂכִּילֵי עָם יָבִינוּ לָרַבִּים וְנִכְשְׁלוּ בְּחֶרֶב וּבְלֶהָבָה בִּשְׁבִי וּבְבִזָּה יָמִים,LBH
Dan 11:34,וּבְהִכָּשְׁלָם יֵעָזְרוּ עֵזֶר מְעָט וְנִלְווּ עֲלֵיהֶם רַבִּים בַּחֲלַקְלַקּוֺת,LBH
Dan 11:35,וּמִן־הַמַּשְׂכִּילִים יִכָּשְׁלוּ לִצְרוֺף בָּהֶם וּלְבָרֵר וְלַלְבֵּן עַד־עֵת קֵץ כִּי־עוֺד לַמּוֺעֵד,LBH
Dan 11:36,וְעָשָׂה כִרְצוֺנוֺ הַמֶּלֶךְ וְיִתְרוֺמֵם וְיִתְגַּדֵּל עַל־כָּל־אֵל וְעַל אֵל אֵלִים יְדַבֵּר נִפְלָאוֺת וְהִצְלִיחַ עַד־כָּלָה זַעַם כִּי נֶחֱרָצָה נֶעֱשָׂתָה,LBH
Dan 11:37,וְעַל־אֱלֹהֵי אֲבֹתָיו לֹא יָבִין וְעַל־חֶמְדַּת נָשִׁים וְעַל־כָּל־אֱלוֺהַּ לֹא יָבִין כִּי עַל־כֹּל יִתְגַּדָּל,LBH
Dan 11:38,וְלֶאֱלֹהַּ מָעֻזִּים עַל־כַּנּוֺ יְכַבֵּד וְלֶאֱלוֺהַּ אֲשֶׁר לֹא־יְדָעֻהוּ אֲבֹתָיו יְכַבֵּד בְּזָהָב וּבְכֶסֶף וּבְאֶבֶן יְקָרָה וּבַחֲמֻדוֺת,LBH
Dan 11:39,וְעָשָׂה לְמִבְצְרֵי מָעֻזִּים עִם־אֱלוֺהַּ נֵכָר אֲשֶׁר יַכִּיר יַרְבֶּה כָבוֺד וְהִמְשִׁילָם בָּרַבִּים וַאֲדָמָה יְחַלֵּק בִּמְחִיר,LBH
Dan 11:40,וּבְעֵת קֵץ יִתְנַגַּח עִמּוֺ מֶלֶךְ הַנֶּגֶב וְיִשְׂתָּעֵר עָלָיו מֶלֶךְ הַצָּפוֺן בְּרֶכֶב וּבְפָרָשִׁים וּבָאֳנִיּוֺת רַבּוֺת וּבָא בַאֲרָצוֺת וְשָׁטַף וְעָבָר,LBH
Dan 11:41,וּבָא בְּאֶרֶץ הַצְּבִי וְרַבּוֺת יִכָּשֵׁלוּ וְאֵלֶּה יִמָּלְטוּ מִיָּדוֺ אֱדוֺם וּמוֺאָב וְרֵאשִׁית בְּנֵי עַמּוֺן,LBH
Dan 11:42,וְיִשְׁלַח יָדוֺ בַּאֲרָצוֺת וְאֶרֶץ מִצְרַיִם לֹא תִהְיֶה לִפְלֵיטָה,LBH
Dan 11:43,וּמָשַׁל בְּמִכְמַנֵּי הַזָּהָב וְהַכֶּסֶף וּבְכֹל חֲמֻדוֺת מִצְרָיִם וְלֻבִים וְכֻשִׁים בְּמִצְעָדָיו,LBH
Dan 11:44,וּשְׁמֻעוֺת יְבַהֲלֻהוּ מִמִּזְרָח וּמִצָּפוֺן וְיָצָא בְּחֵמָא גְדֹלָה לְהַשְׁמִיד וּלְהַחֲרִים רַבִּים,LBH
Dan 11:45,וְיִטַּע אָהֳלֶי אַפַּדְנוֺ בֵּין יַמִּים לְהַר־צְבִי־קֹדֶשׁ וּבָא עַד־קִצּוֺ וְאֵין עוֺזֵר לוֺ,LBH
Dan 12:1,וּבָעֵת הַהִיא יַעֲמֹד מִיכָאֵל הַשַּׂר הַגָּדוֺל הָעֹמֵד עַל־בְּנֵי עַמֶּךָ וְהָיְתָה עֵת צָרָה אֲשֶׁר לֹא־נִהְיְתָה מִהְיוֺת גּוֺי עַד הָעֵת הַהִיא וּבָעֵת הַהִיא יִמָּלֵט עַמְּךָ כָּל־הַנִּמְצָא כָּתוּב בַּסֵּפֶר,LBH
Dan 12:2,וְרַבִּים מִיְּשֵׁנֵי אַדְמַת־עָפָר יָקִיצוּ אֵלֶּה לְחַיֵּי עוֺלָם וְאֵלֶּה לַחֲרָפוֺת לְדִרְאוֺן עוֺלָם,LBH
Dan 12:3,וְהַמַּשְׂכִּלִים יַזְהִרוּ כְּזֹהַר הָרָקִיעַ וּמַצְדִּיקֵי הָרַבִּים כַּכּוֺכָבִים לְעוֺלָם וָעֶד,LBH
Dan 12:4,וְאַתָּה דָנִיֵּאל סְתֹם הַדְּבָרִים וַחֲתֹם הַסֵּפֶר עַד־עֵת קֵץ יְשֹׁטְטוּ רַבִּים וְתִרְבֶּה הַדָּעַת,LBH
Dan 12:5,וְרָאִיתִי אֲנִי דָנִיֵּאל וְהִנֵּה שְׁנַיִם אֲחֵרִים עֹמְדִים אֶחָד הֵנָּה לִשְׂפַת הַיְאֹר וְאֶחָד הֵנָּה לִשְׂפַת הַיְאֹר,LBH
Dan 12:6,וַיֹּאמֶר לָאִישׁ לְבוּשׁ הַבַּדִּים אֲשֶׁר מִמַּעַל לְמֵימֵי הַיְאֹר עַד־מָתַי קֵץ הַפְּלָאוֺת,LBH
Dan 12:7,וָאֶשְׁמַע אֶת־הָאִישׁ לְבוּשׁ הַבַּדִּים אֲשֶׁר מִמַּעַל לְמֵימֵי הַיְאֹר וַיָּרֶם יְמִינוֺ וּשְׂמֹאלוֺ אֶל־הַשָּׁמַיִם וַיִּשָּׁבַע בְּחֵי הָעוֺלָם כִּי לְמוֺעֵד מוֺעֲדִים וָחֵצִי וּכְכַלּוֺת נַפֵּץ יַד־עַם־קֹדֶשׁ תִּכְלֶינָה כָל־אֵלֶּה,LBH
Dan 12:8,וַאֲנִי שָׁמַעְתִּי וְלֹא אָבִין וָאֹמְרָה אֲדֹנִי מָה אַחֲרִית אֵלֶּה,LBH
Dan 12:9,וַיֹּאמֶר לֵךְ דָּנִיֵּאל כִּי־סְתֻמִים וַחֲתֻמִים הַדְּבָרִים עַד־עֵת קֵץ,LBH
Dan 12:10,יִתְבָּרֲרוּ וְיִתְלַבְּנוּ וְיִצָּרְפוּ רַבִּים וְהִרְשִׁיעוּ רְשָׁעִים וְלֹא יָבִינוּ כָּל־רְשָׁעִים וְהַמַּשְׂכִּלִים יָבִינוּ,LBH
Dan 12:11,וּמֵעֵת הוּסַר הַתָּמִיד וְלָתֵת שִׁקּוּץ שֹׁמֵם יָמִים אֶלֶף מָאתַיִם וְתִשְׁעִים,LBH
Dan 12:12,אַשְׁרֵי הַמְחַכֶּה וְיַגִּיעַ לְיָמִים אֶלֶף שְׁלֹשׁ מֵאוֺת שְׁלֹשִׁים וַחֲמִשָּׁה,LBH
Dan 12:13,וְאַתָּה לֵךְ לַקֵּץ וְתָנוּחַ וְתַעֲמֹד לְגֹרָלְךָ לְקֵץ הַיָּמִין,LBH
Ezra 1:1,וּבִשְׁנַת אַחַת לְכוֺרֶשׁ מֶלֶךְ פָּרַס לִכְלוֺת דְּבַר־יְהוָה מִפִּי יִרְמְיָה הֵעִיר יְהוָה אֶת־רוּחַ כֹּרֶשׁ מֶלֶךְ־פָּרַס וַיַּעֲבֶר־קוֺל בְּכָל־מַלְכוּתוֺ וְגַם־בְּמִכְתָּב לֵאמֹר,LBH
Ezra 1:2,כֹּה אָמַר כֹּרֶשׁ מֶלֶךְ פָּרַס כֹּל מַמְלְכוֺת הָאָרֶץ נָתַן לִי יְהוָה אֱלֹהֵי הַשָּׁמָיִם וְהוּא־פָקַד עָלַי לִבְנוֺת־לוֺ בַיִת בִּירוּשָׁלִַם אֲשֶׁר בִּיהוּדָה,LBH
Ezra 1:3,מִי־בָכֶם מִכָּל־עַמּוֺ יְהִי אֱלֹהָיו עִמּוֺ וְיַעַל לִירוּשָׁלִַם אֲשֶׁר בִּיהוּדָה וְיִבֶן אֶת־בֵּית יְהוָה אֱלֹהֵי יִשְׂרָאֵל הוּא הָאֱלֹהִים אֲשֶׁר בִּירוּשָׁלִָם,LBH
Ezra 1:4,וְכָל־הַנִּשְׁאָר מִכָּל־הַמְּקֹמוֺת אֲשֶׁר הוּא גָר־שָׁם יְנַשְּׂאוּהוּ אַנְשֵׁי מְקֹמוֺ בְּכֶסֶף וּבְזָהָב וּבִרְכוּשׁ וּבִבְהֵמָה עִם־הַנְּדָבָה לְבֵית הָאֱלֹהִים אֲשֶׁר בִּירוּשָׁלִָם,LBH
Ezra 1:5,וַיָּקוּמוּ רָאשֵׁי הָאָבוֺת לִיהוּדָה וּבִנְיָמִן וְהַכֹּהֲנִים וְהַלְוִיִּם לְכֹל הֵעִיר הָאֱלֹהִים אֶת־רוּחוֺ לַעֲלוֺת לִבְנוֺת אֶת־בֵּית יְהוָה אֲשֶׁר בִּירוּשָׁלִָם,LBH
Ezra 1:6,וְכָל־סְבִיבֹתֵיהֶם חִזְּקוּ בִידֵיהֶם בִּכְלֵי־כֶסֶף בַּזָּהָב בָּרְכוּשׁ וּבַבְּהֵמָה וּבַמִּגְדָּנוֺת לְבַד עַל־כָּל־הִתְנַדֵּב,LBH
Ezra 1:7,וְהַמֶּלֶךְ כּוֺרֶשׁ הוֺצִיא אֶת־כְּלֵי בֵית־יְהוָה אֲשֶׁר הוֺצִיא נְבוּכַדְנֶצַּר מִירוּשָׁלִַם וַיִּתְּנֵם בְּבֵית אֱלֹהָיו,LBH
Ezra 1:8,וַיּוֺצִיאֵם כּוֺרֶשׁ מֶלֶךְ פָּרַס עַל־יַד מִתְרְדָת הַגִּזְבָּר וַיִּסְפְּרֵם לְשֵׁשְׁבַּצַּר הַנָּשִׂיא לִיהוּדָה,LBH
Ezra 1:9,וְאֵלֶּה מִסְפָּרָם אֲגַרְטְלֵי זָהָב שְׁלֹשִׁים אֲגַרְטְלֵי־כֶסֶף אָלֶף מַחֲלָפִים תִּשְׁעָה וְעֶשְׂרִים,LBH
Ezra 1:10,כְּפוֺרֵי זָהָב שְׁלֹשִׁים כְּפוֺרֵי כֶסֶף מִשְׁנִים אַרְבַּע מֵאוֺת וַעֲשָׂרָה כֵּלִים אֲחֵרִים אָלֶף,LBH
Ezra 1:11,כָּל־כֵּלִים לַזָּהָב וְלַכֶּסֶף חֲמֵשֶׁת אֲלָפִים וְאַרְבַּע מֵאוֺת הַכֹּל הֶעֱלָה שֵׁשְׁבַּצַּר עִם הֵעָלוֺת הַגּוֺלָה מִבָּבֶל לִירוּשָׁלִָם,LBH
Ezra 2:1,וְאֵלֶּה בְּנֵי הַמְּדִינָה הָעֹלִים מִשְּׁבִי הַגּוֺלָה אֲשֶׁר הֶגְלָה נְבוּכַדְנֶצַּר מֶלֶךְ־בָּבֶל לְבָבֶל וַיָּשׁוּבוּ לִירוּשָׁלִַם וִיהוּדָה אִישׁ לְעִירוֺ,LBH
Ezra 2:2,אֲשֶׁר־בָּאוּ עִם־זְרֻבָּבֶל יֵשׁוּעַ נְחֶמְיָה שְׂרָיָה רְעֵלָיָה מָרְדֳּכַי בִּלְשָׁן מִסְפָּר בִּגְוַי רְחוּם בַּעֲנָה מִסְפַּר אַנְשֵׁי עַם יִשְׂרָאֵל,LBH
Ezra 2:3,בְּנֵי פַרְעֹשׁ אַלְפַּיִם מֵאָה שִׁבְעִים וּשְׁנָיִם,LBH
Ezra 2:4,בְּנֵי שְׁפַטְיָה שְׁלֹשׁ מֵאוֺת שִׁבְעִים וּשְׁנָיִם,LBH
Ezra 2:5,בְּנֵי אָרַח שְׁבַע מֵאוֺת חֲמִשָּׁה וְשִׁבְעִים,LBH
Ezra 2:6,בְּנֵי־פַחַת מוֺאָב לִבְנֵי יֵשׁוּעַ יוֺאָב אַלְפַּיִם שְׁמֹנֶה מֵאוֺת וּשְׁנֵים עָשָׂר,LBH
Ezra 2:7,בְּנֵי עֵילָם אֶלֶף מָאתַיִם חֲמִשִּׁים וְאַרְבָּעָה,LBH
Ezra 2:8,בְּנֵי זַתּוּא תְּשַׁע מֵאוֺת וְאַרְבָּעִים וַחֲמִשָּׁה,LBH
Ezra 2:9,בְּנֵי זַכָּי שְׁבַע מֵאוֺת וְשִׁשִּׁים,LBH
Ezra 2:10,בְּנֵי בָנִי שֵׁשׁ מֵאוֺת אַרְבָּעִים וּשְׁנָיִם,LBH
Ezra 2:11,בְּנֵי בֵבָי שֵׁשׁ מֵאוֺת עֶשְׂרִים וּשְׁלֹשָׁה,LBH
Ezra 2:12,בְּנֵי עַזְגָּד אֶלֶף מָאתַיִם עֶשְׂרִים וּשְׁנָיִם,LBH
Ezra 2:13,בְּנֵי אֲדֹנִיקָם שֵׁשׁ מֵאוֺת שִׁשִּׁים וְשִׁשָּׁה,LBH
Ezra 2:14,בְּנֵי בִגְוָי אַלְפַּיִם חֲמִשִּׁים וְשִׁשָּׁה,LBH
Ezra 2:15,בְּנֵי עָדִין אַרְבַּע מֵאוֺת חֲמִשִּׁים וְאַרְבָּעָה,LBH
Ezra 2:16,בְּנֵי־אָטֵר לִיחִזְקִיָּה תִּשְׁעִים וּשְׁמֹנָה,LBH
Ezra 2:17,בְּנֵי בֵצָי שְׁלֹשׁ מֵאוֺת עֶשְׂרִים וּשְׁלֹשָׁה,LBH
Ezra 2:18,בְּנֵי יוֺרָה מֵאָה וּשְׁנֵים עָשָׂר,LBH
Ezra 2:19,בְּנֵי חָשֻׁם מָאתַיִם עֶשְׂרִים וּשְׁלֹשָׁה,LBH
Ezra 2:20,בְּנֵי גִבָּר תִּשְׁעִים וַחֲמִשָּׁה,LBH
Ezra 2:21,בְּנֵי בֵית־לָחֶם מֵאָה עֶשְׂרִים וּשְׁלֹשָׁה,LBH
Ezra 2:22,אַנְשֵׁי נְטֹפָה חֲמִשִּׁים וְשִׁשָּׁה,LBH
Ezra 2:23,אַנְשֵׁי עֲנָתוֺת מֵאָה עֶשְׂרִים וּשְׁמֹנָה,LBH
Ezra 2:24,בְּנֵי עַזְמָוֶת אַרְבָּעִים וּשְׁנָיִם,LBH
Ezra 2:25,בְּנֵי קִרְיַת עָרִים כְּפִירָה וּבְאֵרוֺת שְׁבַע מֵאוֺת וְאַרְבָּעִים וּשְׁלֹשָׁה,LBH
Ezra 2:26,בְּנֵי הָרָמָה וָגָבַע שֵׁשׁ מֵאוֺת עֶשְׂרִים וְאֶחָד,LBH
Ezra 2:27,אַנְשֵׁי מִכְמָס מֵאָה עֶשְׂרִים וּשְׁנָיִם,LBH
Ezra 2:28,אַנְשֵׁי בֵית־אֵל וְהָעָי מָאתַיִם עֶשְׂרִים וּשְׁלֹשָׁה,LBH
Ezra 2:29,בְּנֵי נְבוֺ חֲמִשִּׁים וּשְׁנָיִם,LBH
Ezra 2:30,בְּנֵי מַגְבִּישׁ מֵאָה חֲמִשִּׁים וְשִׁשָּׁה,LBH
Ezra 2:31,בְּנֵי עֵילָם אַחֵר אֶלֶף מָאתַיִם חֲמִשִּׁים וְאַרְבָּעָה,LBH
Ezra 2:32,בְּנֵי חָרִם שְׁלֹשׁ מֵאוֺת וְעֶשְׂרִים,LBH
Ezra 2:33,בְּנֵי־לֹד חָדִיד וְאוֺנוֺ שְׁבַע מֵאוֺת עֶשְׂרִים וַחֲמִשָּׁה,LBH
Ezra 2:34,בְּנֵי יְרֵחוֺ שְׁלֹשׁ מֵאוֺת אַרְבָּעִים וַחֲמִשָּׁה,LBH
Ezra 2:35,בְּנֵי סְנָאָה שְׁלֹשֶׁת אֲלָפִים וְשֵׁשׁ מֵאוֺת וּשְׁלֹשִׁים,LBH
Ezra 2:36,הַכֹּהֲנִים בְּנֵי יְדַעְיָה לְבֵית יֵשׁוּעַ תְּשַׁע מֵאוֺת שִׁבְעִים וּשְׁלֹשָׁה,LBH
Ezra 2:37,בְּנֵי אִמֵּר אֶלֶף חֲמִשִּׁים וּשְׁנָיִם,LBH
Ezra 2:38,בְּנֵי פַשְׁחוּר אֶלֶף מָאתַיִם אַרְבָּעִים וְשִׁבְעָה,LBH
Ezra 2:39,בְּנֵי חָרִם אֶלֶף וְשִׁבְעָה עָשָׂר,LBH
Ezra 2:40,הַלְוִיִּם בְּנֵי־יֵשׁוּעַ וְקַדְמִיאֵל לִבְנֵי הוֺדַוְיָה שִׁבְעִים וְאַרְבָּעָה,LBH
Ezra 2:41,הַמְשֹׁרְרִים בְּנֵי אָסָף מֵאָה עֶשְׂרִים וּשְׁמֹנָה,LBH
Ezra 2:42,בְּנֵי הַשֹּׁעֲרִים בְּנֵי־שַׁלּוּם בְּנֵי־אָטֵר בְּנֵי־טַלְמוֺן בְּנֵי־עַקּוּב בְּנֵי חֲטִיטָא בְּנֵי שֹׁבָי הַכֹּל מֵאָה שְׁלֹשִׁים וְתִשְׁעָה,LBH
Ezra 2:43,הַנְּתִינִים בְּנֵי־צִיחָא בְנֵי־חֲשׂוּפָא בְּנֵי טַבָּעוֺת,LBH
Ezra 2:44,בְּנֵי־קֵרֹס בְּנֵי־סִיעֲהָא בְּנֵי פָדוֺן,LBH
Ezra 2:45,בְּנֵי־לְבָנָה בְנֵי־חֲגָבָה בְּנֵי עַקּוּב,LBH
Ezra 2:46,בְּנֵי־חָגָב בְּנֵי־ַלְמַי בְּנֵי חָנָן,LBH
Ezra 2:47,בְּנֵי־גִדֵּל בְּנֵי־גַחַר בְּנֵי רְאָיָה,LBH
Ezra 2:48,בְּנֵי־רְצִין בְּנֵי־נְקוֺדָא בְּנֵי גַזָּם,LBH
Ezra 2:49,בְּנֵי־עֻזָּא בְנֵי־פָסֵחַ בְּנֵי בֵסָי,LBH
Ezra 2:50,בְּנֵי־אַסְנָה בְנֵי־מְעוּנִים בְּנֵי נְפוּסִים,LBH
Ezra 2:51,בְּנֵי־בַקְבּוּק בְּנֵי־חֲקוּפָא בְּנֵי חַרְחוּר,LBH
Ezra 2:52,בְּנֵי־בַצְלוּת בְּנֵי־מְחִידָא בְּנֵי חַרְשָׁא,LBH
Ezra 2:53,בְּנֵי־בַרְקוֺס בְּנֵי־סִיסְרָא בְּנֵי־תָמַח,LBH
Ezra 2:54,בְּנֵי נְצִיחַ בְּנֵי חֲטִיפָא,LBH
Ezra 2:55,בְּנֵי עַבְדֵי שְׁלֹמֹה בְּנֵי־סֹטַי בְּנֵי־הַסֹּפֶרֶת בְּנֵי פְרוּדָא,LBH
Ezra 2:56,בְּנֵי־יַעְלָה בְנֵי־דַרְקוֺן בְּנֵי גִדֵּל,LBH
Ezra 2:57,בְּנֵי שְׁפַטְיָה בְנֵי־חַטִּיל בְּנֵי פֹּכֶרֶת הַצְּבָיִים בְּנֵי אָמִי,LBH
Ezra 2:58,כָּל־הַנְּתִינִים וּבְנֵי עַבְדֵי שְׁלֹמֹה שְׁלֹשׁ מֵאוֺת תִּשְׁעִים וּשְׁנָיִם,LBH
Ezra 2:59,וְאֵלֶּה הָעֹלִים מִתֵּל מֶלַח תֵּל חַרְשָׁא כְּרוּב אַדָּן אִמֵּר וְלֹא יָכְלוּ לְהַגִּיד בֵּית־אֲבוֺתָם וְזַרְעָם אִם מִיִּשְׂרָאֵל הֵם,LBH
Ezra 2:60,בְּנֵי־דְלָיָה בְנֵי־טוֺבִיָּה בְּנֵי נְקוֺדָא שֵׁשׁ מֵאוֺת חֲמִשִּׁים וּשְׁנָיִם,LBH
Ezra 2:61,וּמִבְּנֵי הַכֹּהֲנִים בְּנֵי חֳבַיָּה בְּנֵי הַקּוֺץ בְּנֵי בַרְזִלַּי אֲשֶׁר לָקַח מִבְּנוֺת בַּרְזִלַּי הַגִּלְעָדִי אִשָּׁה וַיִּקָּרֵא עַל־שְׁמָם,LBH
Ezra 2:62,אֵלֶּה בִּקְשׁוּ כְתָבָם הַמִּתְיַחְשִׂים וְלֹא נִמְצָאוּ וַיְגֹאֲלוּ מִן־הַכְּהֻנָּה,LBH
Ezra 2:63,וַיֹּאמֶר הַתִּרְשָׁתָא לָהֶם אֲשֶׁר לֹא־יֹאכְלוּ מִקֹּדֶשׁ הַקֳּדָשִׁים עַד עֲמֹד כֹּהֵן לְאוּרִים וּלְתֻמִּים,LBH
Ezra 2:64,כָּל־הַקָּהָל כְּאֶחָד אַרְבַּע רִבּוֺא אַלְפַּיִם שְׁלֹשׁ־מֵאוֺת שִׁשִּׁים,LBH
Ezra 2:65,מִלְּבַד עַבְדֵיהֶם וְאַמְהֹתֵיהֶם אֵלֶּה שִׁבְעַת אֲלָפִים שְׁלֹשׁ מֵאוֺת שְׁלֹשִׁים וְשִׁבְעָה וְלָהֶם מְשֹׁרְרִים וּמְשֹׁרְרוֺת מָאתָיִם,LBH
Ezra 2:66,סוּסֵיהֶם שְׁבַע מֵאוֺת שְׁלֹשִׁים וְשִׁשָּׁה פִּרְדֵיהֶם מָאתַיִם אַרְבָּעִים וַחֲמִשָּׁה,LBH
Ezra 2:67,גְּמַלֵּיהֶם אַרְבַּע מֵאוֺת שְׁלֹשִׁים וַחֲמִשָּׁה חֲמֹרִים שֵׁשֶׁת אֲלָפִים שְׁבַע מֵאוֺת וְעֶשְׂרִים,LBH
Ezra 2:68,וּמֵרָאשֵׁי הָאָבוֺת בְּבוֺאָם לְבֵית יְהוָה אֲשֶׁר בִּירוּשָׁלִָם הִתְנַדְּבוּ לְבֵית הָאֱלֹהִים לְהַעֲמִידוֺ עַל־מְכוֺנוֺ,LBH
Ezra 2:69,כְּכֹחָם נָתְנוּ לְאוֺצַר הַמְּלָאכָה זָהָב דַּרְכְּמוֺנִים שֵׁשׁ־רִבֹּאות וָאֶלֶף וְכֶסֶף מָנִים חֲמֵשֶׁת אֲלָפִים וְכָתְנֹת כֹּהֲנִים מֵאָה,LBH
Ezra 2:70,וַיֵּשְׁבוּ הַכֹּהֲנִים וְהַלְוִיִּם וּמִן־הָעָם וְהַמְשֹׁרְרִים וְהַשּׁוֺעֲרִים וְהַנְּתִינִים בְּעָרֵיהֶם וְכָל־יִשְׂרָאֵל בְּעָרֵיהֶם,LBH
Ezra 3:1,וַיִּגַּע הַחֹדֶשׁ הַשְּׁבִיעִי וּבְנֵי יִשְׂרָאֵל בֶּעָרִים וַיֵּאָסְפוּ הָעָם כְּאִישׁ אֶחָד אֶל־יְרוּשָׁלִָם,LBH
Ezra 3:2,וַיָּקָם יֵשׁוּעַ בֶּן־יוֺצָדָק וְאֶחָיו הַכֹּהֲנִים וּזְרֻבָּבֶל בֶּן־שְׁאַלְתִּיאֵל וְאֶחָיו וַיִּבְנוּ אֶת־מִזְבַּח אֱלֹהֵי יִשְׂרָאֵל לְהַעֲלוֺת עָלָיו עֹלוֺת כַּכָּתוּב בְּתוֺרַת מֹשֶׁה אִישׁ־הָאֱלֹהִים,LBH
Ezra 3:3,וַיָּכִינוּ הַמִּזְבֵּחַ עַל־מְכוֺנֹתָיו כִּי בְּאֵימָה עֲלֵיהֶם מֵעַמֵּי הָאֲרָצוֺת וַיַּעֲלוּ עָלָיו עֹלוֺת לַיהוָה עֹלוֺת לַבֹּקֶר וְלָעָרֶב,LBH
Ezra 3:4,וַיַּעֲשׂוּ אֶת־חַג הַסֻּכּוֺת כַּכָּתוּב וְעֹלַת יוֺם בְּיוֺם בְּמִסְפָּר כְּמִשְׁפַּט דְּבַר־יוֺם בְּיוֺמוֺ,LBH
Ezra 3:5,וְאַחֲרֵיכֵן עֹלַת תָּמִיד וְלֶחֳדָשִׁים וּלְכָל־מוֺעֲדֵי יְהוָה הַמְקֻדָּשִׁים וּלְכֹל מִתְנַדֵּב נְדָבָה לַיהוָה,LBH
Ezra 3:6,מִיּוֺם אֶחָד לַחֹדֶשׁ הַשְּׁבִיעִי הֵחֵלּוּ לְהַעֲלוֺת עֹלוֺת לַיהוָה וְהֵיכַל יְהוָה לֹא יֻסָּד,LBH
Ezra 3:7,וַיִּתְּנוּ־כֶסֶף לַחֹצְבִים וְלֶחָרָשִׁים וּמַאֲכָל וּמִשְׁתֶּה וָשֶׁמֶן לַצִּדֹנִים וְלַצֹּרִים לְהָבִיא עֲצֵי אֲרָזִים מִן־הַלְּבָנוֺן אֶל־יָם יָפוֺא כְּרִשְׁיוֺן כּוֺרֶשׁ מֶלֶךְ־פָּרַס עֲלֵיהֶם,LBH
Ezra 3:8,וּבַשָּׁנָה הַשֵּׁנִית לְבוֺאָם אֶל־בֵּית הָאֱלֹהִים לִירוּשָׁלִַם בַּחֹדֶשׁ הַשֵּׁנִי הֵחֵלּוּ זְרֻבָּבֶל בֶּן־שְׁאַלְתִּיאֵל וְיֵשׁוּעַ בֶּן־יוֺצָדָק וּשְׁאָר אֲחֵיהֶם הַכֹּהֲנִים וְהַלְוִיִּם וְכָל־הַבָּאִים מֵהַשְּׁבִי יְרוּשָׁלִַם וַיַּעֲמִידוּ אֶת־הַלְוִיִּם מִבֶּן עֶשְׂרִים שָׁנָה וָמַעְלָה לְנַצֵּחַ עַל־מְלֶאכֶת בֵּית־יְהוָה,LBH
Ezra 3:9,וַיַּעֲמֹד יֵשׁוּעַ בָּנָיו וְאֶחָיו קַדְמִיאֵל וּבָנָיו בְּנֵי־יְהוּדָה כְּאֶחָד לְנַצֵּחַ עַל־עֹשֵׂה הַמְּלָאכָה בְּבֵית הָאֱלֹהִים בְּנֵי חֵנָדָד בְּנֵיהֶם וַאֲחֵיהֶם הַלְוִיִּם,LBH
Ezra 3:10,וְיִסְּדוּ הַבֹּנִים אֶת־הֵיכַל יְהוָה וַיַּעֲמִידוּ הַכֹּהֲנִים מְלֻבָּשִׁים בַּחֲצֹצְרוֺת וְהַלְוִיִּם בְּנֵי־אָסָף בַּמְצִלְתַּיִם לְהַלֵּל אֶת־יְהוָה עַל־יְדֵי דָּוִיד מֶלֶךְ־יִשְׂרָאֵל,LBH
Ezra 3:11,וַיַּעֲנוּ בְּהַלֵּל וּבְהוֺדֹת לַיהוָה כִּי טוֺב כִּי־לְעוֺלָם חַסְדּוֺ עַל־יִשְׂרָאֵל וְכָל־הָעָם הֵרִיעוּ תְרוּעָה גְדוֺלָה בְהַלֵּל לַיהוָה עַל הוּסַד בֵּית־יְהוָה,LBH
Ezra 3:12,וְרַבִּים מֵהַכֹּהֲנִים וְהַלְוִיִּם וְרָאשֵׁי הָאָבוֺת הַזְּקֵנִים אֲשֶׁר רָאוּ אֶת־הַבַּיִת הָרִאשׁוֺן בְּיָסְדוֺ זֶה הַבַּיִת בְּעֵינֵיהֶם בֹּכִים בְּקוֺל גָּדוֺל וְרַבִּים בִּתְרוּעָה בְשִׂמְחָה לְהָרִים קוֺל,LBH
Ezra 3:13,וְאֵין הָעָם מַכִּירִים קוֺל תְּרוּעַת הַשִּׂמְחָה לְקוֺל בְּכִי הָעָם כִּי הָעָם מְרִיעִים תְּרוּעָה גְדוֺלָה וְהַקּוֺל נִשְׁמַע עַד־לְמֵרָחוֺק,LBH
Ezra 4:1,וַיִּשְׁמְעוּ צָרֵי יְהוּדָה וּבִנְיָמִן כִּי־בְנֵי הַגּוֺלָה בּוֺנִים הֵיכָל לַיהוָה אֱלֹהֵי יִשְׂרָאֵל,LBH
Ezra 4:2,וַיִּגְּשׁוּ אֶל־זְרֻבָּבֶל וְאֶל־רָאשֵׁי הָאָבוֺת וַיֹּאמְרוּ לָהֶם נִבְנֶה עִמָּכֶם כִּי כָכֶם נִדְרוֺשׁ לֵאלֹהֵיכֶם וְלוֺ  אֲנַחְנוּ זֹבְחִים מִימֵי אֵסַר חַדֹּן מֶלֶךְ אַשּׁוּר הַמַּעֲלֶה אֹתָנוּ פֹּה,LBH
Ezra 4:3,וַיֹּאמֶר לָהֶם זְרֻבָּבֶל וְיֵשׁוּעַ וּשְׁאָר רָאשֵׁי הָאָבוֺת לְיִשְׂרָאֵל לֹא־לָכֶם וָלָנוּ לִבְנוֺת בַּיִת לֵאלֹהֵינוּ כִּי אֲנַחְנוּ יַחַד נִבְנֶה לַיהוָה אֱלֹהֵי יִשְׂרָאֵל כַּאֲשֶׁר צִוָּנוּ הַמֶּלֶךְ כּוֺרֶשׁ מֶלֶךְ־פָּרָס,LBH
Ezra 4:4,וַיְהִי עַם־הָאָרֶץ מְרַפִּים יְדֵי עַם־יְהוּדָה וּמְבַהֲלִים אוֺתָם לִבְנוֺת,LBH
Ezra 4:5,וְסֹכְרִים עֲלֵיהֶם יוֺעֲצִים לְהָפֵר עֲצָתָם כָּל־יְמֵי כּוֺרֶשׁ מֶלֶךְ פָּרַס וְעַד־מַלְכוּת דָּרְיָוֶשׁ מֶלֶךְ־פָּרָס,LBH
Ezra 4:6,וּבְמַלְכוּת אֲחַשְׁוֵרוֺשׁ בִּתְחִלַּת מַלְכוּתוֺ כָּתְבוּ שִׂטְנָה עַל־יֹשְׁבֵי יְהוּדָה וִירוּשָׁלִָם,LBH
Ezra 4:7,וּבִימֵי אַרְתַּחְשַׁשְׂתָּא כָּתַב בִּשְׁלָם מִתְרְדָת טָבְאֵל וּשְׁאָר כְּנָוֹתָיו עַל־אַרְתַּחְְַתְּ מֶלֶךְ פָּרָס וּכְתָב הַנִּשְׁתְּוָן כָּתוּב אֲרָמִית וּמְתֻרְגָּם אֲרָמִית,LBH
Ezra 6:19,וַיַּעֲשׂוּ בְנֵי־הַגּוֺלָה אֶת־הַפָּסַח בְּאַרְבָּעָה עָשָׂר לַחֹדֶשׁ הָרִאשׁוֺן,LBH
Ezra 6:20,כִּי הִטַּהֲרוּ הַכֹּהֲנִים וְהַלְוִיִּם כְּאֶחָד כֻּלָּם טְהוֺרִים וַיִּשְׁחֲטוּ הַפֶּסַח לְכָל־בְּנֵי הַגּוֺלָה וְלַאֲחֵיהֶם הַכֹּהֲנִים וְלָהֶם,LBH
Ezra 6:21,וַיֹּאכְלוּ בְנֵי־יִשְׂרָאֵל הַשָּׁבִים מֵהַגּוֺלָה וְכֹל הַנִּבְדָּל מִטֻּמְאַת גּוֺיֵ־הָאָרֶץ אֲלֵהֶם לִדְרֹשׁ לַיהוָה אֱלֹהֵי יִשְׂרָאֵל,LBH
Ezra 6:22,וַיַּעֲשׂוּ חַג־מַצּוֺת שִׁבְעַת יָמִים בְּשִׂמְחָה כִּי שִׂמְּחָם יְהוָה וְהֵסֵב לֵב מֶלֶךְ־אַשּׁוּר עֲלֵיהֶם לְחַזֵּק יְדֵיהֶם בִּמְלֶאכֶת בֵּית־הָאֱלֹהִים אֱלֹהֵי יִשְׂרָאֵל,LBH
Ezra 7:1,וְאַחַר הַדְּבָרִים הָאֵלֶּה בְּמַלְכוּת אַרְתַּחְשַׁסְתְּא מֶלֶךְ־פָּרָס עֶזְרָא בֶּן־שְׂרָיָה בֶּן־עֲזַרְיָה בֶּן־חִלְקִיָּה,LBH
Ezra 7:2,בֶּן־שַׁלּוּם בֶּן־צָדוֺק בֶּן־אֲחִיטוּב,LBH
Ezra 7:3,בֶּן־אֲמַרְיָה בֶן־עֲזַרְיָה בֶּן־מְרָיוֺת,LBH
Ezra 7:4,בֶּן־זְרַחְיָה בֶן־עֻזִּי בֶּן־בֻּקִּי,LBH
Ezra 7:5,בֶּן־אֲבִישׁוּעַ בֶּן־פִּינְחָס בֶּן־אֶלְעָזָר בֶּן־אַהֲרֹן הַכֹּהֵן הָרֹאשׁ,LBH
Ezra 7:6,הוּא עֶזְרָא עָלָה מִבָּבֶל וְהוּא־סֹפֵר מָהִיר בְּתוֺרַת מֹשֶׁה אֲשֶׁר־נָתַן יְהוָה אֱלֹהֵי יִשְׂרָאֵל וַיִּתֶּן־לוֺ הַמֶּלֶךְ כְּיַד־יְהוָה אֱלֹהָיו עָלָיו כֹּל בַּקָּשָׁתוֺ,LBH
Ezra 7:7,וַיַּעֲלוּ מִבְּנֵי־יִשְׂרָאֵל וּמִן־הַכֹּהֲנִים וְהַלְוִיִּם וְהַמְשֹׁרְרִים וְהַשֹּׁעֲרִים וְהַנְּתִינִים אֶל־יְרוּשָׁלִָם בִּשְׁנַת־שֶׁבַע לְאַרְתַּחְשַׁסְתְּא הַמֶּלֶךְ,LBH
Ezra 7:8,וַיָּבֹא יְרוּשָׁלִַם בַּחֹדֶשׁ הַחֲמִישִׁי הִיא שְׁנַת הַשְּׁבִיעִית לַמֶּלֶךְ,LBH
Ezra 7:9,כִּי בְּאֶחָד לַחֹדֶשׁ הָרִאשׁוֺן הוּא יְסֻד הַמַּעֲלָה מִבָּבֶל וּבְאֶחָד לַחֹדֶשׁ הַחֲמִישִׁי בָּא אֶל־יְרוּשָׁלִַם כְּיַד־אֱלֹהָיו הַטּוֺבָה עָלָיו,LBH
Ezra 7:10,כִּי עֶזְרָא הֵכִין לְבָבוֺ לִדְרוֺשׁ אֶת־תּוֺרַת יְהוָה וְלַעֲשֹׂת וּלְלַמֵּד בְּיִשְׂרָאֵל חֹק וּמִשְׁפָּט,LBH
Ezra 7:11,וְזֶה פַּרְשֶׁגֶן הַנִּשְׁתְּוָן אֲשֶׁר נָתַן הַמֶּלֶךְ אַרְתַּחְשַׁסְתְּא לְעֶזְרָא הַכֹּהֵן הַסֹּפֵר סֹפֵר דִּבְרֵי מִצְוֹת־יְהוָה וְחֻקָּיו עַל־יִשְׂרָאֵל,LBH
Ezra 7:27,בָּרוּךְ יְהוָה אֱלֹהֵי אֲבוֺתֵינוּ אֲשֶׁר נָתַן כָּזֹאת בְּלֵב הַמֶּלֶךְ לְפָאֵר אֶת־בֵּית יְהוָה אֲשֶׁר בִּירוּשָׁלִָם,LBH
Ezra 7:28,וְעָלַי הִטָּה־חֶסֶד לִפְנֵי הַמֶּלֶךְ וְיוֺעֲצָיו וּלְכָל־שָׂרֵי הַמֶּלֶךְ הַגִּבֹּרִים וַאֲנִי הִתְחַזַּקְתִּי כְּיַד־יְהוָה אֱלֹהַי עָלַי וָאֶקְבְּצָה מִיִּשְׂרָאֵל רָאשִׁים לַעֲלוֺת עִמִּי,LBH
Ezra 8:1,וְאֵלֶּה רָאשֵׁי אֲבֹתֵיהֶם וְהִתְיַחְשָׂם הָעֹלִים עִמִּי בְּמַלְכוּת אַרְתַּחְשַׁסְתְּא הַמֶּלֶךְ מִבָּבֶל,LBH
Ezra 8:2,מִבְּנֵי פִינְחָס גֵּרְשֹׁם מִבְּנֵי אִיתָמָר דָּנִיֵּאל מִבְּנֵי דָוִיד חַטּוּשׁ,LBH
Ezra 8:3,מִבְּנֵי שְׁכַנְיָה מִבְּנֵי פַרְעֹשׁ זְכַרְיָה וְעִמּוֺ הִתְיַחֵשׂ לִזְכָרִים מֵאָה וַחֲמִשִּׁים,LBH
Ezra 8:4,מִבְּנֵי פַּחַת מוֺאָב אֶלְיְהוֺעֵינַי בֶּן־זְרַחְיָה וְעִמּוֺ מָאתַיִם הַזְּכָרִים,LBH
Ezra 8:5,מִבְּנֵי שְׁכַנְיָה בֶּן־יַחֲזִיאֵל וְעִמּוֺ שְׁלֹשׁ מֵאוֺת הַזְּכָרִים,LBH
Ezra 8:6,וּמִבְּנֵי עָדִין עֶבֶד בֶּן־יוֺנָתָן וְעִמּוֺ חֲמִשִּׁים הַזְּכָרִים,LBH
Ezra 8:7,וּמִבְּנֵי עֵילָם יְשַׁעְיָה בֶּן־עֲתַלְיָה וְעִמּוֺ שִׁבְעִים הַזְּכָרִים,LBH
Ezra 8:8,וּמִבְּנֵי שְׁפַטְיָה זְבַדְיָה בֶּן־מִיכָאֵל וְעִמּוֺ שְׁמֹנִים הַזְּכָרִים,LBH
Ezra 8:9,מִבְּנֵי יוֺאָב עֹבַדְיָה בֶּן־יְחִיאֵל וְעִמּוֺ מָאתַיִם וּשְׁמֹנָה עָשָׂר הַזְּכָרִים,LBH
Ezra 8:10,וּמִבְּנֵי שְׁלוֺמִית בֶּן־יוֺסִפְיָה וְעִמּוֺ מֵאָה וְשִׁשִּׁים הַזְּכָרִים,LBH
Ezra 8:11,וּמִבְּנֵי בֵבַי זְכַרְיָה בֶּן־בֵּבָי וְעִמּוֺ עֶשְׂרִים וּשְׁמֹנָה הַזְּכָרִים,LBH
Ezra 8:12,וּמִבְּנֵי עַזְגָּד יוֺחָנָן בֶּן־הַקָּטָן וְעִמּוֺ מֵאָה וַעֲשָׂרָה הַזְּכָרִים,LBH
Ezra 8:13,וּמִבְּנֵי אֲדֹנִיקָם אַחֲרֹנִים וְאֵלֶּה שְׁמוֺתָם אֱלִיפֶלֶט יְעִיאֵל וּשְׁמַעְיָה וְעִמָּהֶם שִׁשִּׁים הַזְּכָרִים,LBH
Ezra 8:14,וּמִבְּנֵי בִגְוַי עוּתַי וְזַכּוּר וְעִמּוֺ שִׁבְעִים הַזְּכָרִים,LBH
Ezra 8:15,וָאֶקְבְּצֵם אֶל־הַנָּהָר הַבָּא אֶל־אַהֲוָא וַנַּחֲנֶה שָׁם יָמִים שְׁלֹשָׁה וָאָבִינָה בָעָם וּבַכֹּהֲנִים וּמִבְּנֵי לֵוִי לֹא־מָצָאתִי שָׁם,LBH
Ezra 8:16,וָאֶשְׁלְחָה לֶאֱלִיעֶזֶר לַאֲרִיאֵל לִשְׁמַעְיָה וּלְאֶלְנָתָן וּלְיָרִיב וּלְאֶלְנָתָן וּלְנָתָן וְלִזְכַרְיָה וְלִמְשֻׁלָּם רָאשִׁים וּלְיוֺיָרִיב וּלְאֶלְנָתָן מְבִינִים,LBH
Ezra 8:17,וָאֲצַוֶּה אוֺתָם עַל־אִדּוֺ הָרֹאשׁ בְּכָסִפְיָא הַמָּקוֺם וָאָשִׂימָה בְּפִיהֶם דְּבָרִים לְדַבֵּר אֶל־אִדּוֺ אָחִיו הַנְּתִינִים בְּכָסִפְיָא הַמָּקוֺם לְהָבִיא־לָנוּ מְשָׁרְתִים לְבֵית אֱלֹהֵינוּ,LBH
Ezra 8:18,וַיָּבִיאּוּ לָנוּ כְּיַד־אֱלֹהֵינוּ הַטּוֺבָה עָלֵינוּ אִישׁ שֶׂכֶל מִבְּנֵי מַחְלִי בֶּן־לֵוִי בֶּן־יִשְׂרָאֵל וְשֵׁרֵבְיָה וּבָנָיו וְאֶחָיו שְׁמֹנָה עָשָׂר,LBH
Ezra 8:19,וְאֶת־חֲשַׁבְיָה וְאִתּוֺ יְשַׁעְיָה מִבְּנֵי מְרָרִי אֶחָיו וּבְנֵיהֶם עֶשְׂרִים,LBH
Ezra 8:20,וּמִן־הַנְּתִינִים שֶׁנָּתַן דָּוִיד וְהַשָּׂרִים לַעֲבֹדַת הַלְוִיִּם נְתִינִים מָאתַיִם וְעֶשְׂרִים כֻּלָּם נִקְּבוּ בְשֵׁמוֺת,LBH
Ezra 8:21,וָאֶקְרָא שָׁם צוֺם עַל־הַנָּהָר אַהֲוָא לְהִתְעַנּוֺת לִפְנֵי אֱלֹהֵינוּ לְבַקֵּשׁ מִמֶּנּוּ דֶּרֶךְ יְשָׁרָה לָנוּ וּלְטַפֵּנוּ וּלְכָל־רְכוּשֵׁנוּ,LBH
Ezra 8:22,כִּי בֹשְׁתִּי לִשְׁאוֺל מִן־הַמֶּלֶךְ חַיִל וּפָרָשִׁים לְעָזְרֵנוּ מֵאוֺיֵב בַּדָּרֶךְ כִּי־אָמַרְנוּ לַמֶּלֶךְ לֵאמֹר יַד־אֱלֹהֵינוּ עַל־כָּל־מְבַקְשָׁיו לְטוֺבָה וְעֻזּוֺ וְאַפּוֺ עַל כָּל־עֹזְבָיו,LBH
Ezra 8:23,וַנָּצוּמָה וַנְּבַקְשָׁה מֵאֱלֹהֵינוּ עַל־זֹאת וַיֵּעָתֵר לָנוּ,LBH
Ezra 8:24,וָאַבְדִּילָה מִשָּׂרֵי הַכֹּהֲנִים שְׁנֵים עָשָׂר לְשֵׁרֵבְיָה חֲשַׁבְיָה וְעִמָּהֶם מֵאֲחֵיהֶם עֲשָׂרָה,LBH
Ezra 8:25,וָאְֶקֳלָה לָהֶם אֶת־הַכֶּסֶף וְאֶת־הַזָּהָב וְאֶת־הַכֵּלִים תְּרוּמַת בֵּית־אֱלֹהֵינוּ הַהֵרִימוּ הַמֶּלֶךְ וְיֹעֲצָיו וְשָׂרָיו וְכָל־יִשְׂרָאֵל הַנִּמְצָאִים,LBH
Ezra 8:26,וָאֶשְׁקֲלָה עַל־יָדָם כֶּסֶף כִּכָּרִים שֵׁשׁ־מֵאוֺת וַחֲמִשִּׁים וּכְלֵי־כֶסֶף מֵאָה לְכִכָּרִים זָהָב מֵאָה כִכָּר,LBH
Ezra 8:27,וּכְפֹרֵי זָהָב עֶשְׂרִים לַאֲדַרְכֹנִים אָלֶף וּכְלֵי נְחֹשֶׁת מֻצְהָב טוֺבָה שְׁנַיִם חֲמוּדֹת כַּזָּהָב,LBH
Ezra 8:28,וָאֹמְרָה אֲלֵהֶם אַתֶּם קֹדֶשׁ לַיהוָה וְהַכֵּלִים קֹדֶשׁ וְהַכֶּסֶף וְהַזָּהָב נְדָבָה לַיהוָה אֱלֹהֵי אֲבֹתֵיכֶם,LBH
Ezra 8:29,שִׁקְדוּ וְשִׁמְרוּ עַד־תִּשְׁקְלוּ לִפְנֵי שָׂרֵי הַכֹּהֲנִים וְהַלְוִיִּם וְשָׂרֵי־הָאָבוֺת לְיִשְׂרָאֵל בִּירוּשָׁלִָם הַלִּשְׁכוֺת בֵּית יְהוָה,LBH
Ezra 8:30,וְקִבְּלוּ הַכֹּהֲנִים וְהַלְוִיִּם מִשְׁקַל הַכֶּסֶף וְהַזָּהָב וְהַכֵּלִים לְהָבִיא לִירוּשָׁלִַם לְבֵית אֱלֹהֵינוּ,LBH
Ezra 8:31,וַנִּסְעָה מִנְּהַר אַהֲוָא בִּשְׁנֵים עָשָׂר לַחֹדֶשׁ הָרִאשׁוֺן לָלֶכֶת יְרוּשָׁלִָם וְיַד־אֱלֹהֵינוּ הָיְתָה עָלֵינוּ וַיַּצִּילֵנוּ מִכַּף אוֺיֵב וְאוֺרֵב עַל־הַדָּרֶךְ,LBH
Ezra 8:32,וַנָּבוֺא יְרוּשָׁלִָם וַנֵּשֶׁב שָׁם יָמִים שְׁלֹשָׁה,LBH
Ezra 8:33,וּבַיּוֺם הָרְבִיעִי נִשְׁקַל הַכֶּסֶף וְהַזָּהָב וְהַכֵּלִים בְּבֵית אֱלֹהֵינוּ עַל יַד־מְרֵמוֺת בֶּן־אוּרִיָּה הַכֹּהֵן וְעִמּוֺ אֶלְעָזָר בֶּן־פִּינְחָס וְעִמָּהֶם יוֺזָבָד בֶּן־יֵשׁוּעַ וְנוֺעַדְיָה בֶן־בִּנּוּי הַלְוִיִּם,LBH
Ezra 8:34,בְּמִסְפָּר בְּמִשְׁקָל לַכֹּל וַיִּכָּתֵב כָּל־הַמִּשְׁקָל בָּעֵת הַהִיא,LBH
Ezra 8:35,הַבָּאִים מֵהַשְּׁבִי בְנֵי־הַגּוֺלָה הִקְרִיבוּ עֹלוֺת לֵאלֹהֵי יִשְׂרָאֵל פָּרִים שְׁנֵים־עָשָׂר עַל־כָּל־יִשְׂרָאֵל אֵילִים תִּשְׁעִים וְשִׁשָּׁה כְּבָשִׂים שִׁבְעִים וְשִׁבְעָה צְפִירֵי חַטָּאת שְׁנֵים עָשָׂר הַכֹּל עוֺלָה לַיהוָה,LBH
Ezra 8:36,וַיִּתְּנוּ אֶת־דָּתֵי הַמֶּלֶךְ לַאֲחַשְׁדַּרְפְּנֵי הַמֶּלֶךְ וּפַחֲווֺת עֵבֶר הַנָּהָר וְנִשְּׂאוּ אֶת־הָעָם וְאֶת־בֵּית־הָאֱלֹהִים,LBH
Ezra 9:1,וּכְכַלּוֺת אֵלֶּה נִגְּשׁוּ אֵלַי הַשָּׂרִים לֵאמֹר לֹא־נִבְדְּלוּ הָעָם יִשְׂרָאֵל וְהַכֹּהֲנִים וְהַלְוִיִּם מֵעַמֵּי הָאֲרָצוֺת כְּתוֺעֲבֹתֵיהֶם לַכְּנַעֲנִי הַחִתִּי הַפְּרִזִּי הַיְבוּסִי הָעַמֹּנִי הַמֹּאָבִי הַמִּצְרִי וְהָאֱמֹרִי,LBH
Ezra 9:2,כִּי־נָשְׂאוּ מִבְּנֹתֵיהֶם לָהֶם וְלִבְנֵיהֶם וְהִתְעָרְבוּ זֶרַע הַקֹּדֶשׁ בְּעַמֵּי הָאֲרָצוֺת וְיַד הַשָּׂרִים וְהַסְּגָנִים הָיְתָה בַּמַּעַל הַזֶּה רִאשׁוֺנָה,LBH
Ezra 9:3,וּכְשָׁמְעִי אֶת־הַדָּבָר הַזֶּה קָרַעְתִּי אֶת־בִּגְדִי וּמְעִילִי וָאֶמְרְטָה מִשְּׂעַר רֹאשִׁי וּזְקָנִי וָאֵשְׁבָה מְשׁוֺמֵם,LBH
Ezra 9:4,וְאֵלַי יֵאָסְפוּ כֹּל חָרֵד בְּדִבְרֵי אֱלֹהֵי־יִשְׂרָאֵל עַל מַעַל הַגּוֺלָה וַאֲנִי יֹשֵׁב מְשׁוֺמֵם עַד לְמִנְחַת הָעָרֶב,LBH
Ezra 9:5,וּבְמִנְחַת הָעֶרֶב קַמְתִּי מִתַּעֲנִיתִי וּבְקָרְעִי בִגְדִי וּמְעִילִי וָאֶכְרְעָה עַל־בִּרְכַּי וָאֶפְרְשָׂה כַפַּי אֶל־יְהוָה אֱלֹהָי,LBH
Ezra 9:6,וָאֹמְרָה אֱלֹהַי בֹּשְׁתִּי וְנִכְלַמְתִּי לְהָרִים אֱלֹהַי פָּנַי אֵלֶיךָ כִּי עֲוֹנֹתֵינוּ רָבוּ לְמַעְלָה רֹּאשׁ וְאַשְׁמָתֵנוּ גָדְלָה עַד לַשָּׁמָיִם,LBH
Ezra 9:7,מִימֵי אֲבֹתֵינוּ אֲנַחְנוּ בְּאַשְׁמָה גְדֹלָה עַד הַיּוֺם הַזֶּה וּבַעֲוֹנֹתֵינוּ נִתַּנּוּ אֲנַחְנוּ מְלָכֵינוּ כֹהֲנֵינוּ בְּיַד מַלְכֵי הָאֲרָצוֺת בַּחֶרֶב בַּשְּׁבִי וּבַבִּזָּה וּבְבֹשֶׁת פָּנִים כְּהַיּוֺם הַזֶּה,LBH
Ezra 9:8,וְעַתָּה כִּמְעַט־רֶגַע הָיְתָה תְחִנָּה מֵאֵת יְהוָה אֱלֹהֵינוּ לְהַשְׁאִיר לָנוּ פְּלֵיטָה וְלָתֶת־לָנוּ יָתֵד בִּמְקוֺם קָדְשׁוֺ לְהָאִיר עֵינֵינוּ אֱלֹהֵינוּ וּלְתִתֵּנוּ מִחְיָה מְעַט בְּעַבְדֻתֵנוּ,LBH
Ezra 9:9,כִּי־עֲבָדִים אֲנַחְנוּ וּבְעַבְדֻתֵנוּ לֹא עֲזָבָנוּ אֱלֹהֵינוּ וַיַּט־עָלֵינוּ חֶסֶד לִפְנֵי מַלְכֵי פָרַס לָתֶת־לָנוּ מִחְיָה לְרוֺמֵם אֶת־בֵּית אֱלֹהֵינוּ וּלְהַעֲמִיד אֶת־חָרְבֹתָיו וְלָתֶת־לָנוּ גָדֵר בִּיהוּדָה וּבִירוּשָׁלִָם,LBH
Ezra 9:10,וְעַתָּה מַה־נֹּאמַר אֱלֹהֵינוּ אַחֲרֵי־זֹאת כִּי עָזַבְנוּ מִצְוֹתֶיךָ,LBH
Ezra 9:11,אֲשֶׁר צִוִּיתָ בְּיַד עֲבָדֶיךָ הַנְּבִיאִים לֵאמֹר הָאָרֶץ אֲשֶׁר אַתֶּם בָּאִים לְרִשְׁתָּהּ אֶרֶץ נִדָּה הִיא בְּנִדַּת עַמֵּי הָאֲרָצוֺת בְּתוֺעֲבֹתֵיהֶם אֲשֶׁר מִלְאוּהָ מִפֶּה אֶל־פֶּה בְּטֻמְאָתָם,LBH
Ezra 9:12,וְעַתָּה בְּנוֺתֵיכֶם אַל־תִּתְּנוּ לִבְנֵיהֶם וּבְנֹתֵיהֶם אַל־תִּשְׂאוּ לִבְנֵיכֶם וְלֹא־תִדְרְשׁוּ שְׁלֹמָם וְטוֺבָתָם עַד־עוֺלָם לְמַעַן תֶּחֶזְקוּ וַאֲכַלְתֶּם אֶת־טוּב הָאָרֶץ וְהוֺרַשְׁתֶּם לִבְנֵיכֶם עַד־עוֺלָם,LBH
Ezra 9:13,וְאַחֲרֵי כָּל־הַבָּא עָלֵינוּ בְּמַעֲשֵׂינוּ הָרָעִים וּבְאַשְׁמָתֵנוּ הַגְּדֹלָה כִּי אַתָּה אֱלֹהֵינוּ חָשַׂכְתָּ לְמַטָּה מֵעֲוֹנֵנוּ וְנָתַתָּה לָּנוּ פְּלֵיטָה כָּזֹאת,LBH
Ezra 9:14,הֲנָשׁוּב לְהָפֵר מִצְוֹתֶיךָ וּלְהִתְחַתֵּן בְּעַמֵּי הַתֹּעֵבוֺת הָאֵלֶּה הֲלוֺא תֶאֱנַף־בָּנוּ עַד־כַּלֵּה לְאֵין שְׁאֵרִית וּפְלֵיטָה,LBH
Ezra 9:15,יְהוָה אֱלֹהֵי יִשְׂרָאֵל צַדִּיק אַתָּה כִּי־נִשְׁאַרְנוּ פְלֵיטָה כְּהַיּוֺם הַזֶּה הִנְנוּ לְפָנֶיךָ בְּאַשְׁמָתֵינוּ כִּי אֵין לַעֲמוֺד לְפָנֶיךָ עַל־זֹאת,LBH
Ezra 10:1,וּכְהִתְפַּלֵּל עֶזְרָא וּכְהִתְוַדֹּתוֺ בֹּכֶה וּמִתְנַפֵּל לִפְנֵי בֵּית הָאֱלֹהִים נִקְבְּצוּ אֵלָיו מִיִּשְׂרָאֵל קָהָל רַב־מְאֹד אֲנָשִׁים וְנָשִׁים וִילָדִים כִּי־בָכוּ הָעָם הַרְבֵּה־בֶכֶה,LBH
Ezra 10:2,וַיַּעַן שְׁכַנְיָה בֶן־יְחִיאֵל מִבְּנֵי עֵילָם וַיֹּאמֶר לְעֶזְרָא אֲנַחְנוּ מָעַלְנוּ בֵאלֹהֵינוּ וַנֹּשֶׁב נָשִׁים נָכְרִיּוֺת מֵעַמֵּי הָאָרֶץ וְעַתָּה יֵשׁ־מִקְוֶה לְיִשְׂרָאֵל עַל־זֹאת,LBH
Ezra 10:3,וְעַתָּה נִכְרָת־בְּרִית לֵאלֹהֵינוּ לְהוֺצִיא כָל־נָשִׁים וְהַנּוֺלָד מֵהֶם בַּעֲצַת אֲדֹנָי וְהַחֲרֵדִים בְּמִצְוַת אֱלֹהֵינוּ וְכַתּוֺרָה יֵעָשֶׂה,LBH
Ezra 10:4,קוּם כִּי־עָלֶיךָ הַדָּבָר וַאֲנַחְנוּ עִמָּךְ חֲזַק וַעֲשֵׂה,LBH
Ezra 10:5,וַיָּקָם עֶזְרָא וַיַּשְׁבַּע אֶת־שָׂרֵי הַכֹּהֲנִים הַלְוִיִּם וְכָל־יִשְׂרָאֵל לַעֲשׂוֺת כַּדָּבָר הַזֶּה וַיִּשָּׁבֵעוּ,LBH
Ezra 10:6,וַיָּקָם עֶזְרָא מִלִּפְנֵי בֵּית הָאֱלֹהִים וַיֵּלֶךְ אֶל־לִשְׁכַּת יְהוֺחָנָן בֶּן־אֶלְיָשִׁיב וַיֵּלֶךְ שָׁם לֶחֶם לֹא־אָכַל וּמַיִם לֹא־שָׁתָה כִּי מִתְאַבֵּל עַל־מַעַל הַגּוֺלָה,LBH
Ezra 10:7,וַיַּעֲבִירוּ קוֺל בִּיהוּדָה וִירוּשָׁלִַם לְכֹל בְּנֵי הַגּוֺלָה לְהִקָּבֵץ יְרוּשָׁלִָם,LBH
Ezra 10:8,וְכֹל אֲשֶׁר לֹא־יָבוֺא לִשְׁלֹשֶׁת הַיָּמִים כַּעֲצַת הַשָּׂרִים וְהַזְּקֵנִים יָחֳרַם כָּל־רְכוּשׁוֺ וְהוּא יִבָּדֵל מִקְּהַל הַגּוֺלָה,LBH
Ezra 10:9,וַיִּקָּבְצוּ כָל־אַנְשֵׁי־יְהוּדָה וּבִנְיָמִן יְרוּשָׁלִַם לִשְׁלֹשֶׁת הַיָּמִים הוּא חֹדֶשׁ הַתְּשִׁיעִי בְּעֶשְׂרִים בַּחֹדֶשׁ וַיֵּשְׁבוּ כָל־הָעָם בִּרְחוֺב בֵּית הָאֱלֹהִים מַרְעִידִים עַל־הַדָּבָר וּמֵהַגְּשָׁמִים,LBH
Ezra 10:10,וַיָּקָם עֶזְרָא הַכֹּהֵן וַיֹּאמֶר אֲלֵהֶם אַתֶּם מְעַלְתֶּם וַתֹּשִׁיבוּ נָשִׁים נָכְרִיּוֺת לְהוֺסִיף עַל־אַשְׁמַת יִשְׂרָאֵל,LBH
Ezra 10:11,וְעַתָּה תְּנוּ תוֺדָה לַיהוָה אֱלֹהֵי־אֲבֹתֵיכֶם וַעֲשׂוּ רְצוֺנוֺ וְהִבָּדְלוּ מֵעַמֵּי הָאָרֶץ וּמִן־הַנָּשִׁים הַנָּכְרִיּוֺת,LBH
Ezra 10:12,וַיַּעְנוּ כָל־הַקָּהָל וַיֹּאמְרוּ קוֺל גָּדוֺל כֵּן כִּדְבָרְךָ עָלֵינוּ לַעֲשׂוֺת,LBH
Ezra 10:13,אֲבָל הָעָם רָב וְהָעֵת גְּשָׁמִים וְאֵין כֹּחַ לַעֲמוֺד בַּחוּץ וְהַמְּלָאכָה לֹא־לְיוֺם אֶחָד וְלֹא לִשְׁנַיִם כִּי־הִרְבִּינוּ לִפְשֹׁעַ בַּדָּבָר הַזֶּה,LBH
Ezra 10:14,יַעֲמְדוּ־נָא שָׂרֵינוּ לְכָל־הַקָּהָל וְכֹל אֲשֶׁר בֶּעָרֵינוּ הַהֹשִׁיב נָשִׁים נָכְרִיּוֺת יָבֹא לְעִתִּים מְזֻמָּנִים וְעִמָּהֶם זִקְנֵי־עִיר וָעִיר וְשֹׁפְטֶיהָ עַד לְהָשִׁיב חֲרוֺן אַף־אֱלֹהֵינוּ מִמֶּנּוּ עַד לַדָּבָר הַזֶּה,LBH
Ezra 10:15,אַךְ יוֺנָתָן בֶּן־עֲשָׂהאֵל וְיַחְזְיָה בֶן־תִּקְוָה עָמְדוּ עַל־זֹאת וּמְשֻׁלָּם וְשַׁבְּתַי הַלֵּוִי עֲזָרֻם,LBH
Ezra 10:16,וַיַּעֲשׂוּ־כֵן בְּנֵי הַגּוֺלָה וַיִּבָּדְלוּ עֶזְרָא הַכֹּהֵן אֲנָשִׁים רָאשֵׁי הָאָבוֺת לְבֵית אֲבֹתָם וְכֻלָּם בְּשֵׁמוֺת וַיֵּשְׁבוּ בְּיוֺם אֶחָד לַחֹדֶשׁ הָעֲשִׂירִי לְדַרְיוֺשׁ הַדָּבָר,LBH
Ezra 10:17,וַיְכַלּוּ בַכֹּל אֲנָשִׁים הַהֹשִׁיבוּ נָשִׁים נָכְרִיּוֺת עַד יוֺם אֶחָד לַחֹדֶשׁ הָרִאשׁוֺן,LBH
Ezra 10:18,וַיִּמָּצֵא מִבְּנֵי הַכֹּהֲנִים אֲשֶׁר הֹשִׁיבוּ נָשִׁים נָכְרִיּוֺת מִבְּנֵי יֵשׁוּעַ בֶּן־יוֺצָדָק וְאֶחָיו מַעֲשֵׂיָה וֶאֱלִיעֶזֶר וְיָרִיב וּגְדַלְיָה,LBH
Ezra 10:19,וַיִּתְּנוּ יָדָם לְהוֺצִיא נְשֵׁיהֶם וַאֲשֵׁמִים אֵיל־צֹאן עַל־אַשְׁמָתָם,LBH
Ezra 10:20,וּמִבְּנֵי אִמֵּר חֲנָנִי וּזְבַדְיָה,LBH
Ezra 10:21,וּמִבְּנֵי חָרִם מַעֲשֵׂיָה וְאֵלִיָּה וּשְׁמַעְיָה וִיחִיאֵל וְעֻזִיָּה,LBH
Ezra 10:22,וּמִבְּנֵי פַּשְׁחוּר אֶלְיוֺעֵינַי מַעֲשֵׂיָה יִשְׁמָעֵאל נְתַנְאֵל יוֺזָבָד וְאֶלְעָשָׂה,LBH
Ezra 10:23,וּמִן־הַלְוִיִּם יוֺזָבָד וְשִׁמְעִי וְקֵלָיָה הוּא קְלִיטָא פְּתַחְיָה יְהוּדָה וֶאֱלִיעֶזֶר,LBH
Ezra 10:24,וּמִן־הַמְשֹׁרְרִים אֶלְיָשִׁיב וּמִן־הַשֹּׁעֲרִים שַׁלֻּם וָטֶלֶם וְאוּרִי,LBH
Ezra 10:25,וּמִיִּשְׂרָאֵל מִבְּנֵי פַרְעֹשׁ רַמְיָה וְיִזִּיָּה וּמַלְכִּיָּה וּמִיָּמִן וְאֶלְעָזָר וּמַלְכִּיָּה וּבְנָיָה,LBH
Ezra 10:26,וּמִבְּנֵי עֵילָם מַתַּנְיָה זְכַרְיָה וִיחִיאֵל וְעַבְדִּי וִירֵמוֺת וְאֵלִיָּה,LBH
Ezra 10:27,וּמִבְּנֵי זַתּוּא אֶלְיוֺעֵנַי אֶלְיָשִׁיב מַתַּנְיָה וִירֵמוֺת וְזָבָד וַעֲזִיזָא,LBH
Ezra 10:28,וּמִבְּנֵי בֵּבָי יְהוֺחָנָן חֲנַנְיָה זַבַּי עַתְלָי,LBH
Ezra 10:29,וּמִבְּנֵי בָּנִי מְשֻׁלָּם מַלּוּךְ וַעֲדָיָה יָשׁוּב וּשְׁאָל וְרָמוֺת,LBH
Ezra 10:30,וּמִבְּנֵי פַּחַת מוֺאָב עַדְנָא וּכְלָל בְּנָיָה מַעֲשֵׂיָה מַתַּנְיָה בְצַלְאֵל וּבִנּוּי וּמְנַשֶּׁה,LBH
Ezra 10:31,וּבְנֵי חָרִם אֱלִיעֶזֶר יִשִּׁיָּה מַלְכִּיָּה שְׁמַעְיָה שִׁמְעוֺן,LBH
Ezra 10:32,בְּנְיָמִן מַלּוּךְ שְׁמַרְיָה,LBH
Ezra 10:33,מִבְּנֵי חָשֻׁם מַתְּנַי מַתַּתָּה זָבָד אֱלִיפֶלֶט יְרֵמַי מְנַשֶּׁה שִׁמְעִי,LBH
Ezra 10:34,מִבְּנֵי בָנִי מַעֲדַי עַמְרָם וְאוּאֵל,LBH
Ezra 10:35,בְּנָיָה בֵדְיָה כְּלוּהוּ,LBH
Ezra 10:36,וַנְיָה מְרֵמוֺת אֶלְיָשִׁיב,LBH
Ezra 10:37,מַתַּנְיָה מַתְּנַי וְיַעֲָי,LBH
Ezra 10:38,וּבָנִי וּבִנּוּי שִׁמְעִי,LBH
Ezra 10:39,וְשֶׁלֶמְיָה וְנָתָן וַעֲדָיָה,LBH
Ezra 10:40,מַכְנַדְבַי שָׁשַׁי שָׁרָי,LBH
Ezra 10:41,עֲזַרְאֵל וְשֶׁלֶמְיָהוּ שְׁמַרְיָה,LBH
Ezra 10:42,שַׁלּוּם אֲמַרְיָה יוֺסֵף,LBH
Ezra 10:43,מִבְּנֵי נְבוֺ יְעִיאֵל מַתִּתְיָה זָבָד זְבִינָא יַדַּי וְיוֺאֵל בְּנָיָה,LBH
Ezra 10:44,כָּל־אֵלֶּה נְָאוּ נָשִׁים נָכְרִיּוֺת וְיֵשׁ מֵהֶם נָשִׁים וַיָּשִׂימוּ בָּנִים,LBH
Neh 1:1,דִּבְרֵי נְחֶמְיָה בֶּן־חֲכַלְיָה וַיְהִי בְחֹדֶשׁ־כִּסְלֵיו שְׁנַת עֶשְׂרִים וַאֲנִי הָיִיתִי בְּשׁוּשַׁן הַבִּירָה,LBH
Neh 1:2,וַיָּבֹא חֲנָנִי אֶחָד מֵאַחַי הוּא וַאֲנָשִׁים מִיהוּדָה וָאֶשְׁאָלֵם עַל־הַיְּהוּדִים הַפְּלֵיטָה אֲשֶׁר־נִשְׁאֲרוּ מִן־הַשֶּׁבִי וְעַל־יְרוּשָׁלִָם,LBH
Neh 1:3,וַיֹּאמְרוּ לִי הַנִּשְׁאָרִים אֲשֶׁר־נִשְׁאֲרוּ מִן־הַשְּׁבִי שָׁם בַּמְּדִינָה בְּרָעָה גְדֹלָה וּבְחֶרְפָּה וְחוֺמַת יְרוּשָׁלִַם מְפֹרָצֶת וּשְׁעָרֶיהָ נִצְּתוּ בָאֵשׁ,LBH
Neh 1:4,וַיְהִי כְּשָׁמְעִי אֶת־הַדְּבָרִים הָאֵלֶּה יָשַׁבְתִּי וָאֶבְכֶּה וָאֶתְאַבְּלָה יָמִים וָאֱהִי צָם וּמִתְפַּלֵּל לִפְנֵי אֱלֹהֵי הַשָּׁמָיִם,LBH
Neh 1:5,וָאֹמַר אָנָּא יְהוָה אֱלֹהֵי הַשָּׁמַיִם הָאֵל הַגָּדוֺל וְהַנּוֺרָא שֹׁמֵר הַבְּרִית וָחֶסֶד לְאֹהֲבָיו וּלְשֹׁמְרֵי מִצְוֹתָיו,LBH
Neh 1:6,תְּהִי נָא אָזְנְךָ־קַשֶּׁבֶת וְעֵינֶיךָ פְתֻוּחוֺת לִשְׁמֹעַ אֶל־תְּפִלַּת עַבְדְּךָ אֲשֶׁר אָנֹכִי מִתְפַּלֵּל לְפָנֶיךָ הַיּוֺם יוֺמָם וָלַיְלָה עַל־בְּנֵי יִשְׂרָאֵל עֲבָדֶיךָ וּמִתְוַדֶּה עַל־חַטֹּאות בְּנֵי־יִשְׂרָאֵל אֲשֶׁר חָטָאנוּ לָךְ וַאֲנִי וּבֵית־אָבִי חָטָאנוּ,LBH
Neh 1:7,חֲבֹל חָבַלְנוּ לָךְ וְלֹא־שָׁמַרְנוּ אֶת־הַמִּצְוֹת וְאֶת־הַחֻקִּים וְאֶת־הַמִּשְׁפָּטִים אֲשֶׁר צִוִּיתָ אֶת־מֹשֶׁה עַבְדֶּךָ,LBH
Neh 1:8,זְכָר־נָא אֶת־הַדָּבָר אֲשֶׁר צִוִּיתָ אֶת־מֹשֶׁה עַבְדְּךָ לֵאמֹר אַתֶּם תִּמְעָלוּ אֲנִי אָפִיץ אֶתְכֶם בָּעַמִּים,LBH
Neh 1:9,וְשַׁבְתֶּם אֵלַי וּשְׁמַרְתֶּם מִצְוֹתַי וַעֲשִׂיתֶם אֹתָם אִם־יִהְיֶה נִדַּחֲכֶם בִּקְצֵה הַשָּׁמַיִם מִשָּׁם אֲקַבְּצֵם וַהֲבִיאוֺתִים אֶל־הַמָּקוֺם אֲשֶׁר בָּחַרְתִּי לְשַׁכֵּן אֶת־שְׁמִי שָׁם,LBH
Neh 1:10,וְהֵם עֲבָדֶיךָ וְעַמֶּךָ אֲשֶׁר פָּדִיתָ בְּכֹחֲךָ הַגָּדוֺל וּבְיָדְךָ הַחֲזָקָה,LBH
Neh 1:11,אָנָּא אֲדֹנָי תְּהִי נָא אָזְנְךָ־קַשֶּׁבֶת אֶל־תְּפִלַּת עַבְדְּךָ וְאֶל־תְּפִלַּת עֲבָדֶיךָ הַחֲפֵצִים לְיִרְאָה אֶת־שְׁמֶךָ וְהַצְלִיחָה־נָּא לְעַבְדְּךָ הַיּוֺם וּתְנֵהוּ לְרַחֲמִים לִפְנֵי הָאִישׁ הַזֶּה וַאֲנִי הָיִיתִי מַשְׁקֶה לַמֶּלֶךְ,LBH
Neh 2:1,וַיְהִי בְּחֹדֶשׁ נִיסָן שְׁנַת עֶשְׂרִים לְאַרְתַּחְשַׁסְתְּא הַמֶּלֶךְ יַיִן לְפָנָיו וָאֶשָּׂא אֶת־הַיַּיִן וָאֶתְּנָה לַמֶּלֶךְ וְלֹא־הָיִיתִי רַע לְפָנָיו,LBH
Neh 2:2,וַיֹּאמֶר לִי הַמֶּלֶךְ מַדּוּעַ פָּנֶיךָ רָעִים וְאַתָּה אֵינְךָ חוֺלֶה אֵין זֶה כִּי־אִם רֹעַ לֵב וָאִירָא הַרְבֵּה מְאֹד,LBH
Neh 2:3,וָאֹמַר לַמֶּלֶךְ הַמֶּלֶךְ לְעוֺלָם יִחְיֶה מַדּוּעַ לֹא־יֵרְעוּ פָנַי אֲשֶׁר הָעִיר בֵּית־קִבְרוֺת אֲבֹתַי חֲרֵבָה וּשְׁעָרֶיהָ אֻכְּלוּ בָאֵשׁ,LBH
Neh 2:4,וַיֹּאמֶר לִי הַמֶּלֶךְ עַל־מַה־זֶּה אַתָּה מְבַקֵּשׁ וָאֶתְפַּלֵּל אֶל־אֱלֹהֵי הַשָּׁמָיִם,LBH
Neh 2:5,וָאֹמַר לַמֶּלֶךְ אִם־עַל־הַמֶּלֶךְ טוֺב וְאִם־יִיטַב עַבְדְּךָ לְפָנֶיךָ אֲשֶׁר תִּשְׁלָחֵנִי אֶל־יְהוּדָה אֶל־עִיר קִבְרוֺת אֲבֹתַי וְאֶבְנֶנָּה,LBH
Neh 2:6,וַיֹּאמֶר לִי הַמֶּלֶךְ וְהַשֵּׁגַל יוֺשֶׁבֶת אֶצְלוֺ עַד־מָתַי יִהְיֶה מַהֲלָכֲךָ וּמָתַי תָּשׁוּב וַיִּיטַב לִפְנֵי־הַמֶּלֶךְ וַיִּשְׁלָחֵנִי וָאֶתְּנָה לוֺ זְמָן,LBH
Neh 2:7,וָאוֺמַר לַמֶּלֶךְ אִם־עַל־הַמֶּלֶךְ טוֺב אִגְּרוֺת יִתְּנוּ־לִי עַל־פַּחֲווֺת עֵבֶר הַנָּהָר אֲשֶׁר יַעֲבִירוּנִי עַד אֲשֶׁר־אָבוֺא אֶל־יְהוּדָה,LBH
Neh 2:8,וְאִגֶּרֶת אֶל־אָסָף שֹׁמֵר הַפַּרְדֵּס אֲשֶׁר לַמֶּלֶךְ אֲשֶׁר יִתֶּן־לִי עֵצִים לְקָרוֺת אֶת־שַׁעֲרֵי הַבִּירָה אֲשֶׁר־לַבַּיִת וּלְחוֺמַת הָעִיר וְלַבַּיִת אֲשֶׁר־אָבוֺא אֵלָיו וַיִּתֶּן־לִי הַמֶּלֶךְ כְּיַד־אֱלֹהַי הַטּוֺבָה עָלָי,LBH
Neh 2:9,וָאָבוֺא אֶל־פַּחֲווֺת עֵבֶר הַנָּהָר וָאֶתְּנָה לָהֶם אֵת אִגְּרוֺת הַמֶּלֶךְ וַיִּשְׁלַח עִמִּי הַמֶּלֶךְ שָׂרֵי חַיִל וּפָרָשִׁים,LBH
Neh 2:10,וַיִּשְׁמַע סַנְבַלַּט הַחֹרֹנִי וְטוֺבִיָּה הָעֶבֶד הָעַמֹּנִי וַיֵּרַע לָהֶם רָעָה גְדֹלָה אֲשֶׁר־בָּא אָדָם לְבַקֵּשׁ טוֺבָה לִבְנֵי יִשְׂרָאֵל,LBH
Neh 2:11,וָאָבוֺא אֶל־יְרוּשָׁלִָם וָאֱהִי־שָׁם יָמִים שְׁלֹשָׁה,LBH
Neh 2:12,וָאָקוּם לַיְלָה אֲנִי וַאֲנָשִׁים מְעַט עִמִּי וְלֹא־הִגַּדְתִּי לְאָדָם מָה אֱלֹהַי נֹתֵן אֶל־לִבִּי לַעֲשׂוֺת לִירוּשָׁלִָם וּבְהֵמָה אֵין עִמִּי כִּי אִם־הַבְּהֵמָה אֲשֶׁר אֲנִי רֹכֵב בָּהּ,LBH
Neh 2:13,וָאֵצְאָה בְשַׁעַר־הַגַּיא לַיְלָה וְאֶל־פְּנֵי עֵין הַתַּנִּין וְאֶל־שַׁעַר הָאַשְׁפֹּת וָאֱהִי שֹׂבֵר בְּחוֺמֹת יְרוּשָׁלִַם אֲשֶׁר־הֵם  פְּרוּצִים וּשְׁעָרֶיהָ אֻכְּלוּ בָאֵשׁ,LBH
Neh 2:14,וָאֶעֱבֹר אֶל־שַׁעַר הָעַיִן וְאֶל־בְּרֵכַת הַמֶּלֶךְ וְאֵין־מָקוֺם לַבְּהֵמָה לַעֲבֹר תַּחְתָּי,LBH
Neh 2:15,וָאֱהִי עֹלֶה בַנַּחַל לַיְלָה וָאֱהִי שֹׂבֵר בַּחוֺמָה וָאָשׁוּב וָאָבוֺא בְּשַׁעַר הַגַּיְא וָאָשׁוּב,LBH
Neh 2:16,וְהַסְּגָנִים לֹא יָדְעוּ אָנָה הָלַכְתִּי וּמָה אֲנִי עֹשֶׂה וְלַיְּהוּדִים וְלַכֹּהֲנִים וְלַחֹרִים וְלַסְּגָנִים וּלְיֶתֶר עֹשֵׂה הַמְּלָאכָה עַד־כֵּן לֹא הִגַּדְתִּי,LBH
Neh 2:17,וָאוֺמַר אֲלֵהֶם אַתֶּם רֹאִים הָרָעָה אֲשֶׁר אֲנַחְנוּ בָהּ אֲשֶׁר יְרוּשָׁלִַם חֲרֵבָה וּשְׁעָרֶיהָ נִצְּתוּ בָאֵשׁ לְכוּ וְנִבְנֶה אֶת־חוֺמַת יְרוּשָׁלִַם וְלֹא־נִהְיֶה עוֺד חֶרְפָּה,LBH
Neh 2:18,וָאַגִּיד לָהֶם אֶת־יַד אֱלֹהַי אֲשֶׁר־הִיא טוֺבָה עָלַי וְאַף־דִּבְרֵי הַמֶּלֶךְ אֲשֶׁר אָמַר־לִי וַיֹּאמְרוּ נָקוּם וּבָנִינוּ וַיְחַזְּקוּ יְדֵיהֶם לַטּוֺבָה,LBH
Neh 2:19,וַיִּשְׁמַע סַנְבַלַּט הַחֹרֹנִי וְטֹבִיָּה הָעֶבֶד הָעַמּוֺנִי וְגֶשֶׁם הָעַרְבִי וַיַּלְעִגוּ לָנוּ וַיִּבְזוּ עָלֵינוּ וַיֹּאמְרוּ מָה־הַדָּבָר הַזֶּה אֲשֶׁר אַתֶּם עֹשִׂים הַעַל הַמֶּלֶךְ אַתֶּם מֹרְדִים,LBH
Neh 2:20,וָאָשִׁיב אוֺתָם דָּבָר וָאוֺמַר לָהֶם אֱלֹהֵי הַשָּׁמַיִם הוּא יַצְלִיחַ לָנוּ וַאֲנַחְנוּ עֲבָדָיו נָקוּם וּבָנִינוּ וְלָכֶם אֵין־חֵלֶק וּצְדָקָה וְזִכָּרוֺן בִּירוּשָׁלִָם,LBH
Neh 3:1,וַיָּקָם אֶלְיָשִׁיב הַכֹּהֵן הַגָּדוֺל וְאֶחָיו הַכֹּהֲנִים וַיִּבְנוּ אֶת־שַׁעַר הַצֹּאן הֵמָּה קִדְּשׁוּהוּ וַיַּעֲמִידוּ דַּלְתֹתָיו וְעַד־מִגְדַּל הַמֵּאָה קִדְּשׁוּהוּ עַד מִגְדַּל חֲנַנְאֵל,LBH
Neh 3:2,וְעַל־יָדוֺ בָנוּ אַנְשֵׁי יְרֵחוֺ וְעַל־יָדוֺ בָנָה זַכּוּר בֶּן־אִמְרִי,LBH
Neh 3:3,וְאֵת שַׁעַר הַדָּגִים בָּנוּ בְּנֵי הַסְּנָאָה הֵמָּה קֵרוּהוּ וַיַּעֲמִידוּ דַּלְתֹתָיו מַנְעוּלָיו וּבְרִיחָיו,LBH
Neh 3:4,וְעַל־יָדָם הֶחֱזִיק מְרֵמוֺת בֶּן־אוּרִיָּה בֶּן־הַקּוֺץ וְעַל־יָדָם הֶחֱזִיק מְשֻׁלָּם בֶּן־בֶּרֶכְיָה בֶּן־מְשֵׁיזַבְאֵל וְעַל־יָדָם הֶחֱזִיק צָדוֺק בֶּן־בַּעֲנָא,LBH
Neh 3:5,וְעַל־יָדָם הֶחֱזִיקוּ הַתְּקוֺעִים וְאַדִּירֵיהֶם לֹא־הֵבִיאוּ צַוָּרָם בַּעֲבֹדַת אֲדֹנֵיהֶם,LBH
Neh 3:6,וְאֵת שַׁעַר הַיְשָׁנָה הֶחֱזִיקוּ יוֺיָדָע בֶּן־פָּסֵחַ וּמְשֻׁלָּם בֶּן־בְּסוֺדְיָה הֵמָּה קֵרוּהוּ וַיַּעֲמִידוּ דַּלְתֹתָיו וּמַנְעֻלָיו וּבְרִיחָיו,LBH
Neh 3:7,וְעַל־יָדָם הֶחֱזִיק מְלַטְיָה הַגִּבְעֹנִי וְיָדוֺן הַמֵּרֹנֹתִי אַנְשֵׁי גִבְעוֺן וְהַמִּצְפָּה לְכִסֵּא פַּחַת עֵבֶר הַנָּהָר,LBH
Neh 3:8,עַל־יָדוֺ הֶחֱזִיק עֻזִּיאֵל בֶּן־חַרְהֲיָה צוֺרְפִים וְעַל־יָדוֺ הֶחֱזִיק חֲנַנְיָה בֶּן־הָרַקָּחִים וַיַּעַזְבוּ יְרוּשָׁלִַם עַד הַחוֺמָה הָרְחָבָה,LBH
Neh 3:9,וְעַל־יָדָם הֶחֱזִיק רְפָיָה בֶן־חוּר שַׂר חֲצִי פֶּלֶךְ יְרוּשָׁלִָם,LBH
Neh 3:10,וְעַל־יָדָם הֶחֱזִיק יְדָיָה בֶן־חֲרוּמַף וְנֶגֶד בֵּיתוֺ וְעַל־יָדוֺ הֶחֱזִיק חַטּוּשׁ בֶּן־חֲשַׁבְנְיָה,LBH
Neh 3:11,מִדָּה שֵׁנִית הֶחֱזִיק מַלְכִּיָּה בֶן־חָרִם וְחַשּׁוּב בֶּן־פַּחַת מוֺאָב וְאֵת מִגְדַּל הַתַּנּוּרִים,LBH
Neh 3:12,וְעַל־יָדוֺ הֶחֱזִיק שַׁלּוּם בֶּן־הַלּוֺחֵשׁ שַׂר חֲצִי פֶּלֶךְ יְרוּשָׁלִָם הוּא וּבְנוֺתָיו,LBH
Neh 3:13,אֵת שַׁעַר הַגַּיְא הֶחֱזִיק חָנוּן וְיֹשְׁבֵי זָנוֺחַ הֵמָּה בָנוּהוּ וַיַּעֲמִידוּ דַּלְתֹתָיו מַנְעֻלָיו וּבְרִיחָיו וְאֶלֶף אַמָּה בַּחוֺמָה עַד שַׁעַר הָשֲׁפוֺת,LBH
Neh 3:14,וְאֵת שַׁעַר הָאַשְׁפּוֺת הֶחֱזִיק מַלְכִּיָּה בֶן־רֵכָב שַׂר פֶּלֶךְ בֵּית־הַכָּרֶם הוּא יִבְנֶנּוּ וְיַעֲמִיד דַּלְתֹתָיו מַנְעֻלָיו וּבְרִיחָיו,LBH
Neh 3:15,וְאֵת שַׁעַר הָעַיִן הֶחֱזִיק שַׁלּוּן בֶּן־כָּל־חֹזֶה שַׂר פֶּלֶךְ הַמִּצְפָּה הוּא יִבְנֶנּוּ וִיטַלְלֶנּוּ וְיַעֲמִיד דַּלְתֹתָיו מַנְעֻלָיו וּבְרִיחָיו וְאֵת חוֺמַת בְּרֵכַת הַשֶּׁלַח לְגַן־הַמֶּלֶךְ וְעַד־הַמַּעֲלוֺת הַיּוֺרְדוֺת מֵעִיר דָּוִיד,LBH
Neh 3:16,אַחֲרָיו הֶחֱזִיק נְחֶמְיָה בֶן־עַזְבּוּק שַׂר חֲצִי פֶּלֶךְ בֵּית־צוּר עַד־נֶגֶד קִבְרֵי דָוִיד וְעַד־הַבְּרֵכָה הָעֲשׂוּיָה וְעַד בֵּית הַגִּבֹּרִים,LBH
Neh 3:17,אַחֲרָיו הֶחֱזִיקוּ הַלְוִיִּם רְחוּם בֶּן־בָּנִי עַל־יָדוֺ הֶחֱזִיק חֲשַׁבְיָה שַׂר־חֲצִי־פֶלֶךְ קְעִילָה לְפִלְכּוֺ,LBH
Neh 3:18,אַחֲרָיו הֶחֱזִיקוּ אֲחֵיהֶם בַּוַּי בֶּן־חֵנָדָד שַׂר חֲצִי פֶּלֶךְ קְעִילָה,LBH
Neh 3:19,וַיְחַזֵּק עַל־יָדוֺ עֵזֶר בֶּן־יֵשׁוּעַ שַׂר הַמִּצְפָּה מִדָּה שֵׁנִית מִנֶּגֶד עֲלֹת הַנֶּשֶׁק הַמִּקְצֹעַ,LBH
Neh 3:20,אַחֲרָיו הֶחֱרָה הֶחֱזִיק בָּרוּךְ בֶּן־זַכַּי מִדָּה שֵׁנִית מִן־הַמִּקְצוֺעַ עַד־פֶּתַח בֵּית אֶלְיָשִׁיב הַכֹּהֵן הַגָּדוֺל,LBH
Neh 3:21,אַחֲרָיו הֶחֱזִיק מְרֵמוֺת בֶּן־אוּרִיָּה בֶּן־הַקּוֺץ מִדָּה שֵׁנִית מִפֶּתַח בֵּית אֶלְיָשִׁיב וְעַד־תַּכְלִית בֵּית אֶלְיָשִׁיב,LBH
Neh 3:22,וְאַחֲרָיו הֶחֱזִיקוּ הַכֹּהֲנִים אַנְשֵׁי הַכִּכָּר,LBH
Neh 3:23,אַחֲרָיו הֶחֱזִיק בִּנְיָמִן וְחַשּׁוּב נֶגֶד בֵּיתָם אַחֲרָיו הֶחֱזִיק עֲזַרְיָה בֶן־מַעֲשֵׂיָה בֶּן־עֲנָנְיָה אֵצֶל בֵּיתוֺ,LBH
Neh 3:24,אַחֲרָיו הֶחֱזִיק בִּנּוּי בֶּן־חֵנָדָד מִדָּה שֵׁנִית מִבֵּית עֲזַרְיָה עַד־הַמִּקְצוֺעַ וְעַד־הַפִּנָּה,LBH
Neh 3:25,פָּלָל בֶּן־אוּזַי מִנֶּגֶד הַמִּקְצוֺעַ וְהַמִּגְדָּל הַיּוֺצֵא מִבֵּית הַמֶּלֶךְ הָעֶלְיוֺן אֲשֶׁר לַחֲצַר הַמַּטָּרָה אַחֲרָיו פְּדָיָה בֶן־פַּרְעֹשׁ,LBH
Neh 3:26,וְהַנְּתִינִים הָיוּ יֹשְׁבִים בָּעֹפֶל עַד נֶגֶד שַׁעַר הַמַּיִם לַמִּזְרָח וְהַמִּגְדָּל הַיּוֺצֵא,LBH
Neh 3:27,אַחֲרָיו הֶחֱזִיקוּ הַתְּקֹעִים מִדָּה שֵׁנִית מִנֶּגֶד הַמִּגְדָּל הַגָּדוֺל הַיּוֺצֵא וְעַד חוֺמַת הָעֹפֶל,LBH
Neh 3:28,מֵעַל שַׁעַר הַסּוּסִים הֶחֱזִיקוּ הַכֹּהֲנִים אִישׁ לְנֶגֶד בֵּיתוֺ,LBH
Neh 3:29,אַחֲרָיו הֶחֱזִיק צָדוֺק בֶּן־אִמֵּר נֶגֶד בֵּיתוֺ וְאַחֲרָיו הֶחֱזִיק שְׁמַעְיָה בֶן־שְׁכַנְיָה שֹׁמֵר שַׁעַר הַמִּזְרָח,LBH
Neh 3:30,אַחֲרָיו הֶחֱזִיק חֲנַנְיָה בֶן־שֶׁלֶמְיָה וְחָנוּן בֶּן־צָלָף הַשִּׁשִּׁי מִדָּה שֵׁנִי אַחֲרָיו הֶחֱזִיק מְשֻׁלָּם בֶּן־בֶּרֶכְיָה נֶגֶד נִשְׁכָּתוֺ,LBH
Neh 3:31,אַחֲרָיו הֶחֱזִיק מַלְכִּיָּה בֶּן־הַצֹּרְפִי עַד־בֵּית הַנְּתִינִים וְהָרֹכְלִים נֶגֶד שַׁעַר הַמִּפְקָד וְעַד עֲלִיַּת הַפִּנָּה,LBH
Neh 3:32,וּבֵין עֲלִיַּת הַפִּנָּה לְשַׁעַר הַצֹּאן הֶחֱזִיקוּ הַצֹּרְפִים וְהָרֹכְלִים,LBH
Neh 3:33,וַיְהִי כַּאֲשֶׁר שָׁמַע סַנְבַלַּט כִּי־אֲנַחְנוּ בוֺנִים אֶת־הַחוֺמָה וַיִּחַר לוֺ וַיִּכְעַס הַרְבֵּה וַיַּלְעֵג עַל־הַיְּהוּדִים,LBH
Neh 3:34,וַיֹּאמֶר לִפְנֵי אֶחָיו וְחֵיל שֹׁמְרוֺן וַיֹּאמֶר מָה הַיְּהוּדִים הָאֲמֵלָלִים עֹשִׂים הֲיַעַזְבוּ לָהֶם הֲיִזְבָּחוּ הַיְכַלּוּ בַיּוֺם הַיְחַיּוּ אֶת־הָאֲבָנִים מֵעֲרֵמוֺת הֶעָפָר וְהֵמָּה שְׂרוּפוֺת,LBH
Neh 3:35,וְטוֺבִיָּה הָעַמֹּנִי אֶצְלוֺ וַיֹּאמֶר גַּם אֲשֶׁר־הֵם בּוֺנִים אִם־יַעֲלֶה שׁוּעָל וּפָרַץ חוֺמַת אַבְנֵיהֶם,LBH
Neh 3:36,שְׁמַע אֱלֹהֵינוּ כִּי־הָיִינוּ בוּזָה וְהָשֵׁב חֶרְפָּתָם אֶל־רֹאשָׁם וּתְנֵם לְבִזָּה בְּאֶרֶץ שִׁבְיָה,LBH
Neh 3:37,וְאַל־תְּכַס עַל־עֲוֹנָם וְחַטָּאתָם מִלְּפָנֶיךָ אַל־תִּמָּחֶה כִּי הִכְעִיסוּ לְנֶגֶד הַבּוֺנִים,LBH
Neh 3:38,וַנִּבְנֶה אֶת־הַחוֺמָה וַתִּקָּשֵׁר כָּל־הַחוֺמָה עַד־חֶצְיָהּ וַיְהִי לֵב לָעָם לַעֲשׂוֺת,LBH
Neh 4:1,וַיְהִי כַאֲשֶׁר שָׁמַע סַנְבַלַּט וְטוֺבִיָּה וְהָעַרְבִים וְהָעַמֹּנִים וְהָאַשְׁדּוֺדִים כִּי־עָלְתָה אֲרוּכָה לְחֹמוֺת יְרוּשָׁלִַם כִּי־הֵחֵלּוּ הַפְּרֻצִים לְהִסָּתֵם וַיִּחַר לָהֶם מְאֹד,LBH
Neh 4:2,וַיִּקְשְׁרוּ כֻלָּם יַחְדָּו לָבוֺא לְהִלָּחֵם בִּירוּשָׁלִָם וְלַעֲשׂוֺת לוֺ תּוֺעָה,LBH
Neh 4:3,וַנִּתְפַּלֵּל אֶל־אֱלֹהֵינוּ וַנַּעֲמִיד מִשְׁמָר עֲלֵיהֶם יוֺמָם וָלַיְלָה מִפְּנֵיהֶם,LBH
Neh 4:4,וַיֹּאמֶר יְהוּדָה כָּשַׁל כֹּחַ הַסַּבָּל וְהֶעָפָר הַרְבֵּה וַאֲנַחְנוּ לֹא נוּכַל לִבְנוֺת בַּחוֺמָה,LBH
Neh 4:5,וַיֹּאמְרוּ צָרֵינוּ לֹא יֵדְעוּ וְלֹא יִרְאוּ עַד אֲשֶׁר־נָבוֺא אֶל־תּוֺכָם וַהֲרַגְנוּם וְהִשְׁבַּתְנוּ אֶת־הַמְּלָאכָה,LBH
Neh 4:6,וַיְהִי כַּאֲשֶׁר־בָּאוּ הַיְּהוּדִים הַיֹּשְׁבִים אֶצְלָם וַיֹּאמְרוּ לָנוּ עֶשֶׂר פְּעָמִים מִכָּל־הַמְּקֹמוֺת אֲשֶׁר־תָּשׁוּבוּ עָלֵינוּ,LBH
Neh 4:7,וָאַעֲמִיד מִתַּחְתִּיּוֺת לַמָּקוֺם מֵאַחֲרֵי לַחוֺמָה בַּצְּחִיחִים וָאַעֲמִיד אֶת־הָעָם לְמִשְׁפָּחוֺת עִם־חַרְבֹתֵיהֶם רָמְחֵיהֶם וְקַשְּׁתֹתֵיהֶם,LBH
Neh 4:8,וָאֵרֶא וָאָקוּם וָאֹמַר אֶל־הַחֹרִים וְאֶל־הַסְּגָנִים וְאֶל־יֶתֶר הָעָם אַל־תִּירְאוּ מִפְּנֵיהֶם אֶת־אֲדֹנָי הַגָּדוֺל וְהַנּוֺרָא זְכֹרוּ וְהִלָּחֲמוּ עַל־אֲחֵיכֶם בְּנֵיכֶם וּבְנֹתֵיכֶם נְשֵׁיכֶם וּבָתֵּיכֶם,LBH
Neh 4:9,וַיְהִי כַּאֲשֶׁר־שָׁמְעוּ אוֺיְבֵינוּ כִּי־נוֺדַע לָנוּ וַיָּפֶר הָאֱלֹהִים אֶת־עֲצָתָם וַנָָּב כֻּלָּנוּ אֶל־הַחוֺמָה אִישׁ אֶל־מְלַאכְתּוֺ,LBH
Neh 4:10,וַיְהִי מִן־הַיּוֺם הַהוּא חֲצִי נְעָרַי עֹשִׂים בַּמְּלָאכָה וְחֶצְיָם מַחֲזִיקִים וְהָרְמָחִים הַמָּגִנִּים וְהַקְּשָׁתוֺת וְהַשִּׁרְיֹנִים וְהַשָּׂרִים אַחֲרֵי כָּל־בֵּית יְהוּדָה,LBH
Neh 4:11,הַבּוֺנִים בַּחוֺמָה וְהַנֹּשְׂאִים בַּסֶּבֶל עֹמְשִׂים בְּאַחַת יָדוֺ עֹשֶׂה בַמְּלָאכָה וְאַחַת מַחֲזֶקֶת הַשָּׁלַח,LBH
Neh 4:12,וְהַבּוֺנִים אִישׁ חַרְבּוֺ אֲסוּרִים עַל־מָתְנָיו וּבוֺנִים וְהַתּוֺקֵעַ בַּשּׁוֺפָר אֶצְלִי,LBH
Neh 4:13,וָאֹמַר אֶל־הַחֹרִים וְאֶל־הַסְּגָנִים וְאֶל־יֶתֶר הָעָם הַמְּלָאכָה הַרְבֵּה וּרְחָבָה וַאֲנַחְנוּ נִפְרָדִים עַל־הַחוֺמָה רְחוֺקִים אִישׁ מֵאָחִיו,LBH
Neh 4:14,בִּמְקוֺם אֲשֶׁר תִּשְׁמְעוּ אֶת־קוֺל הַשּׁוֺפָר שָׁמָּה תִּקָּבְצוּ אֵלֵינוּ אֱלֹהֵינוּ יִלָּחֶם לָנוּ,LBH
Neh 4:15,וַאֲנַחְנוּ עֹשִׂים בַּמְּלָאכָה וְחֶצְיָם מַחֲזִיקִים בָּרְמָחִים מֵעֲלוֺת הַשַּׁחַר עַד צֵאת הַכּוֺכָבִים,LBH
Neh 4:16,גַּם בָּעֵת הַהִיא אָמַרְתִּי לָעָם אִישׁ וְנַעֲרוֺ יָלִינוּ בְּתוֺךְ יְרוּשָׁלִָם וְהָיוּ־לָנוּ הַלַּיְלָה מִשְׁמָר וְהַיּוֺם מְלָאכָה,LBH
Neh 4:17,וְאֵין אֲנִי וְאַחַי וּנְעָרַי וְאַנְשֵׁי הַמִּשְׁמָר אֲשֶׁר אַחֲרַי אֵין־אֲנַחְנוּ פֹשְׁטִים בְּגָדֵינוּ אִישׁ שִׁלְחוֺ הַמָּיִם,LBH
Neh 5:1,וַתְּהִי צַעֲקַת הָעָם וּנְשֵׁיהֶם גְּדוֺלָה אֶל־אֲחֵיהֶם הַיְּהוּדִים,LBH
Neh 5:2,וְיֵשׁ אֲשֶׁר אֹמְרִים בָּנֵינוּ וּבְנֹתֵינוּ אֲנַחְנוּ רַבִּים וְנִקְחָה דָגָן וְנֹאכְלָה וְנִחְיֶה,LBH
Neh 5:3,וְיֵשׁ אֲשֶׁר אֹמְרִים שְׂדֹתֵינוּ וּכְרָמֵינוּ וּבָתֵּינוּ אֲנַחְנוּ עֹרְבִים וְנִקְחָה דָגָן בָּרָעָב,LBH
Neh 5:4,וְיֵשׁ אֲשֶׁר אֹמְרִים לָוִינוּ כֶסֶף לְמִדַּת הַמֶּלֶךְ שְׂדֹתֵינוּ וּכְרָמֵינוּ,LBH
Neh 5:5,וְעַתָּה כִּבְשַׂר אַחֵינוּ בְּשָׂרֵנוּ כִּבְנֵיהֶם בָּנֵינוּ וְהִנֵּה אֲנַחְנוּ כֹבְשִׁים אֶת־בָּנֵינוּ וְאֶת־בְּנֹתֵינוּ לַעֲבָדִים וְיֵשׁ מִבְּנֹתֵינוּ נִכְבָּשׁוֺת וְאֵין לְאֵל יָדֵנוּ וּשְׂדֹתֵינוּ וּכְרָמֵינוּ לַאֲחֵרִים,LBH
Neh 5:6,וַיִּחַר לִי מְאֹד כַּאֲשֶׁר שָׁמַעְתִּי אֶת־זַעֲקָתָם וְאֵת הַדְּבָרִים הָאֵלֶּה,LBH
Neh 5:7,וַיִּמָּלֵךְ לִבִּי עָלַי וָאָרִיבָה אֶת־הַחֹרִים וְאֶת־הַסְּגָנִים וָאֹמְרָה לָהֶם מַשָּׁא אִישׁ־בְּאָחִיו אַתֶּם נֹשִׁאים וָאֶתֵּן עֲלֵיהֶם קְהִלָּה גְדוֺלָה,LBH
Neh 5:8,וָאֹמְרָה לָהֶם אֲנַחְנוּ קָנִינוּ אֶת־אַחֵינוּ הַיְּהוּדִים הַנִּמְכָּרִים לַגּוֺיִם כְּדֵי בָנוּ וְגַם־אַתֶּם תִּמְכְּרוּ אֶת־אֲחֵיכֶם וְנִמְכְּרוּ־לָנוּ וַיַּחֲרִישׁוּ וְלֹא מָצְאוּ דָּבָר,LBH
Neh 5:9,וָאֹמַר לֹא־טוֺב הַדָּבָר אֲשֶׁר־אַתֶּם עֹשִׂים הֲלוֺא בְּיִרְאַת אֱלֹהֵינוּ תֵּלֵכוּ מֵחֶרְפַּת הַגּוֺיִם אוֺיְבֵינוּ,LBH
Neh 5:10,וְגַם־אֲנִי אַחַי וּנְעָרַי נֹשִׁים בָּהֶם כֶּסֶף וְדָגָן נַעַזְבָה־נָּא אֶת־הַמַּשָּׁא הַזֶּה,LBH
Neh 5:11,הָשִׁיבוּ נָא לָהֶם כְּהַיּוֺם שְׂדֹתֵיהֶם כַּרְמֵיהֶם זֵיתֵיהֶם וּבָתֵּיהֶם וּמְאַת הַכֶּסֶף וְהַדָּגָן הַתִּירוֺשׁ וְהַיִּצְהָר אֲשֶׁר אַתֶּם נֹשִׁים בָּהֶם,LBH
Neh 5:12,וַיֹּאמְרוּ נָשִׁיב וּמֵהֶם לֹא נְבַקֵּשׁ כֵּן נַעֲשֶׂה כַּאֲשֶׁר אַתָּה אוֺמֵר וָאֶקְרָא אֶת־הַכֹּהֲנִים וָאַשְׁבִּיעֵם לַעֲשׂוֺת כַּדָּבָר הַזֶּה,LBH
Neh 5:13,גַּם־חָצְנִי נָעַרְתִּי וָאֹמְרָה כָּכָה יְנַעֵר הָאֱלֹהִים אֶת־כָּל־הָאִישׁ אֲשֶׁר לֹא־יָקִים אֶת־הַדָּבָר הַזֶּה מִבֵּיתוֺ וּמִיגִיעוֺ וְכָכָה יִהְיֶה נָעוּר וָרֵק וַיֹּאמְרוּ כָל־הַקָּהָל אָמֵן וַיְהַלְלוּ אֶת־יְהוָה וַיַּעַשׂ הָעָם כַּדָּבָר הַזֶּה,LBH
Neh 5:14,גַּם מִיּוֺם אֲשֶׁר־צִוָּה אֹתִי לִהְיוֺת פֶּחָם בְּאֶרֶץ יְהוּדָה מִשְּׁנַת עֶשְׂרִים וְעַד שְׁנַת שְׁלֹשִׁים וּשְׁתַּיִם לְאַרְתַּחְשַׁסְתְּא הַמֶּלֶךְ שָׁנִים שְׁתֵּים עֶשְׂרֵה אֲנִי וְאַחַי לֶחֶם הַפֶּחָה לֹא אָכַלְתִּי,LBH
Neh 5:15,וְהַפַּחוֺת הָרִאשֹׁנִים אֲשֶׁר־לְפָנַי הִכְבִּידוּ עַל־הָעָם וַיִּקְחוּ מֵהֶם בְּלֶחֶם וָיַיִן אַחַר כֶּסֶף־שְׁקָלִים אַרְבָּעִים גַּם נַעֲרֵיהֶם שָׁלְטוּ עַל־הָעָם וַאֲנִי לֹא־עָשִׂיתִי כֵן מִפְּנֵי יִרְאַת אֱלֹהִים,LBH
Neh 5:16,וְגַם בִּמְלֶאכֶת הַחוֺמָה הַזֹּאת הֶחֱזַקְתִּי וְשָׂדֶה לֹא קָנִינוּ וְכָל־נְעָרַי קְבוּצִים שָׁם עַל־הַמְּלָאכָה,LBH
Neh 5:17,וְהַיְּהוּדִים וְהַסְּגָנִים מֵאָה וַחֲמִשִּׁים אִישׁ וְהַבָּאִים אֵלֵינוּ מִן־הַגּוֺיִם אֲשֶׁר־סְבִיבֹתֵינוּ עַל־שֻׁלְחָנִי,LBH
Neh 5:18,וַאֲשֶׁר הָיָה נַעֲשֶׂה לְיוֺם אֶחָד שׁוֺר אֶחָד צֹאן שֵׁשׁ־בְּרֻרוֺת וְצִפֳּרִים נַעֲשׂוּ־לִי וּבֵין עֲשֶׂרֶת יָמִים בְּכָל־יַיִן לְהַרְבֵּה וְעִם־זֶה לֶחֶם הַפֶּחָה לֹא בִקַּשְׁתִּי כִּי־כָבְדָה הָעֲבֹדָה עַל־הָעָם הַזֶּה,LBH
Neh 5:19,זָכְרָה־לִּי אֱלֹהַי לְטוֺבָה כֹּל אֲשֶׁר־עָשִׂיתִי עַל־הָעָם הַזֶּה,LBH
Neh 6:1,וַיְהִי כַאֲשֶׁר נִשְׁמַע לְסַנְבַלַּט וְטוֺבִיָּה וּלְגֶשֶׁם הָעַרְבִי וּלְיֶתֶר אֹיְבֵינוּ כִּי בָנִיתִי אֶת־הַחוֺמָה וְלֹא־נוֺתַר בָּהּ פָּרֶץ גַּם עַד־הָעֵת הַהִיא דְּלָתוֺת לֹא־הֶעֱמַדְתִּי בַשְּׁעָרִים,LBH
Neh 6:2,וַיִּשְׁלַח סַנְבַלַּט וְגֶשֶׁם אֵלַי לֵאמֹר לְכָה וְנִוָּעֲדָה יַחְדָּו בַּכְּפִירִים בְּבִקְעַת אוֺנוֺ וְהֵמָּה חֹשְׁבִים לַעֲשׂוֺת לִי רָעָה,LBH
Neh 6:3,וָאֶשְׁלְחָה עֲלֵיהֶם מַלְאָכִים לֵאמֹר מְלָאכָה גְדוֺלָה אֲנִי עֹשֶׂה וְלֹא אוּכַל לָרֶדֶת לָמָּה תִשְׁבַּת הַמְּלָאכָה כַּאֲשֶׁר אַרְפֶּהָ וְיָרַדְתִּי אֲלֵיכֶם,LBH
Neh 6:4,וַיִּשְׁלְחוּ אֵלַי כַּדָּבָר הַזֶּה אַרְבַּע פְּעָמִים וָאָשִׁיב אוֺתָם כַּדָּבָר הַזֶּה,LBH
Neh 6:5,וַיִּשְׁלַח אֵלַי סַנְבַלַּט כַּדָּבָר הַזֶּה פַּעַם חֲמִישִׁית אֶת־נַעֲרוֺ וְאִגֶּרֶת פְּתוּחָה בְּיָדוֺ,LBH
Neh 6:6,כָּתוּב בָּהּ בַּגּוֺיִם נִשְׁמָע וְגַשְׁמוּ אֹמֵר אַתָּה וְהַיְּהוּדִים חֹשְׁבִים לִמְרוֺד עַל־כֵּן אַתָּה בוֺנֶה הַחוֺמָה וְאַתָּה הוֶֺה לָהֶם לְמֶלֶךְ כַּדְּבָרִים הָאֵלֶּה,LBH
Neh 6:7,וְגַם־נְבִיאִים הֶעֱמַדְתָּ לִקְרֹא עָלֶיךָ בִירוּשָׁלִַם לֵאמֹר מֶלֶךְ בִּיהוּדָה וְעַתָּה יִשָּׁמַע לַמֶּלֶךְ כַּדְּבָרִים הָאֵלֶּה וְעַתָּה לְכָה וְנִוָּעֲצָה יַחְדָּו,LBH
Neh 6:8,וָאֶשְׁלְחָה אֵלָיו לֵאמֹר לֹא נִהְיָה כַּדְּבָרִים הָאֵלֶּה אֲשֶׁר אַתָּה אוֺמֵר כִּי מִלִּבְּךָ אַתָּה בוֺדָאם,LBH
Neh 6:9,כִּי כֻלָּם מְיָרְאִים אוֺתָנוּ לֵאמֹר יִרְפּוּ יְדֵיהֶם מִן־הַמְּלָאכָה וְלֹא תֵעָשֶׂה וְעַתָּה חַזֵּק אֶת־יָדָי,LBH
Neh 6:10,וַאֲנִי־בָאתִי בֵּית שְׁמַעְיָה בֶן־דְּלָיָה בֶּן־מְהֵיטַבְאֵל וְהוּא עָצוּר וַיֹּאמֶר נִוָּעֵד אֶל־בֵּית הָאֱלֹהִים אֶל־תּוֺךְ הַהֵיכָל וְנִסְגְּרָה דַּלְתוֺת הַהֵיכָל כִּי בָּאִים לְהָרְגֶךָ וְלַיְלָה בָּאִים לְהָרְגֶךָ,LBH
Neh 6:11,וָאֹמְרָה הַאִישׁ כָּמוֺנִי יִבְרָח וּמִי כָמוֺנִי אֲשֶׁר־יָבוֺא אֶל־הַהֵיכָל וָחָי לֹא אָבוֺא,LBH
Neh 6:12,וָאַכִּירָה וְהִנֵּה לֹא־אֱלֹהִים שְׁלָחוֺ כִּי הַנְּבוּאָה דִּבֶּר עָלַי וְטוֺבִיָּה וְסַנְבַלַּט שְׂכָרוֺ,LBH
Neh 6:13,לְמַעַן שָׂכוּר הוּא לְמַעַן־אִירָא וְאֶעֱשֶׂה־כֵּן וְחָטָאתִי וְהָיָה לָהֶם לְשֵׁם רָע לְמַעַן יְחָרְפוּנִי,LBH
Neh 6:14,זָכְרָה אֱלֹהַי לְטוֺבִיָּה וּלְסַנְבַלַּט כְּמַעֲשָׂיו אֵלֶּה וְגַם לְנוֺעַדְיָה הַנְּבִיאָה וּלְיֶתֶר הַנְּבִיאִים אֲשֶׁר הָיוּ מְיָרְאִים אוֺתִי,LBH
Neh 6:15,וַתִּשְׁלַם הַחוֺמָה בְּעֶשְׂרִים וַחֲמִשָּׁה לֶאֱלוּל לַחֲמִשִּׁים וּשְׁנַיִם יוֺם,LBH
Neh 6:16,וַיְהִי כַּאֲשֶׁר שָׁמְעוּ כָּל־אוֺיְבֵינוּ וַיִּרְאוּ כָּל־הַגּוֺיִם אֲשֶׁר סְבִיבֹתֵינוּ וַיִּפְּלוּ מְאֹד בְּעֵינֵיהֶם וַיֵּדְעוּ כִּי מֵאֵת אֱלֹהֵינוּ נֶעֶשְׂתָה הַמְּלָאכָה הַזֹּאת,LBH
Neh 6:17,גַּם בַּיָּמִים הָהֵם מַרְבִּים חֹרֵי יְהוּדָה אִגְּרֹתֵיהֶם הוֺלְכוֺת עַל־טוֺבִיָּה וַאֲשֶׁר לְטוֺבִיָּה בָּאוֺת אֲלֵיהֶם,LBH
Neh 6:18,כִּי־רַבִּים בִּיהוּדָה בַּעֲלֵי שְׁבוּעָה לוֺ כִּי־חָתָן הוּא לִשְׁכַנְיָה בֶן־אָרַח וִיהוֺחָנָן בְּנוֺ לָקַח אֶת־בַּת־מְשֻׁלָּם בֶּן בֶּרֶכְיָה,LBH
Neh 6:19,גַּם טוֺבֹתָיו הָיוּ אֹמְרִים לְפָנַי וּדְבָרַי הָיוּ מוֺצִיאִים לוֺ אִגְּרוֺת שָׁלַח טוֺבִיָּה לְיָרְאֵנִי,LBH
Neh 7:1,וַיְהִי כַּאֲשֶׁר נִבְנְתָה הַחוֺמָה וָאַעֲמִיד הַדְּלָתוֺת וַיִּפָּקְדוּ הַשּׁוֺעֲרִים וְהַמְשֹׁרְרִים וְהַלְוִיִּם,LBH
Neh 7:2,וָאֲצַוֶּה אֶת־חֲנָנִי אָחִי וְאֶת־חֲנַנְיָה שַׂר הַבִּירָה עַל־יְרוּשָׁלִָם כִּי־הוּא כְּאִישׁ אֱמֶת וְיָרֵא אֶת־הָאֱלֹהִים מֵרַבִּים,LBH
Neh 7:3,וָאֹמַר לָהֶם לֹא יִפָּתְחוּ שַׁעֲרֵי יְרוּשָׁלִַם עַד־חֹם הַשֶּׁמֶשׁ וְעַד הֵם עֹמְדִים יָגִיפוּ הַדְּלָתוֺת וֶאֱחֹזוּ וְהַעֲמֵיד מִשְׁמְרוֺת יֹשְׁבֵי יְרוּשָׁלִַם אִישׁ בְּמִשְׁמָרוֺ וְאִישׁ נֶגֶד בֵּיתוֺ,LBH
Neh 7:4,וְהָעִיר רַחֲבַת יָדַיִם וּגְדוֺלָה וְהָעָם מְעַט בְּתוֺכָהּ וְאֵין בָּתִּים בְּנוּיִם,LBH
Neh 7:5,וַיִּתֵּן אֱלֹהַי אֶל־לִבִּי וָאֶקְבְּצָה אֶת־הַחֹרִים וְאֶת־הַסְּגָנִים וְאֶת־הָעָם לְהִתְיַחֵשׂ וָאֶמְצָא סֵפֶר הַיַּחַשׂ הָעוֺלִים בָּרִאשׁוֺנָה וָאֶמְצָא כָּתוּב בּוֺ,LBH
Neh 7:6,אֵלֶּה בְּנֵי הַמְּדִינָה הָעֹלִים מִשְּׁבִי הַגּוֺלָה אֲשֶׁר הֶגְלָה נְבוּכַדְנֶצַּר מֶלֶךְ בָּבֶל וַיָּשׁוּבוּ לִירוּשָׁלִַם וְלִיהוּדָה אִישׁ לְעִירוֺ,LBH
Neh 7:7,הַבָּאִים עִם־זְרֻבָּבֶל יֵשׁוּעַ נְחֶמְיָה עֲזַרְיָה רַעַמְיָה נַחֲמָנִי מָרְדֳּכַי בִּלְשָׁן מִסְפֶּרֶת בִּגְוַי נְחוּם בַּעֲנָה מִסְפַּר אַנְשֵׁי עַם יִשְׂרָאֵל,LBH
Neh 7:8,בְּנֵי פַרְעֹשׁ אַלְפַּיִם מֵאָה וְשִׁבְעִים וּשְׁנָיִם,LBH
Neh 7:9,בְּנֵי שְׁפַטְיָה שְׁלֹשׁ מֵאוֺת שִׁבְעִים וּשְׁנָיִם,LBH
Neh 7:10,בְּנֵי אָרַח שֵׁשׁ מֵאוֺת חֲמִשִּׁים וּשְׁנָיִם,LBH
Neh 7:11,בְּנֵי־פַחַת מוֺאָב לִבְנֵי יֵשׁוּעַ וְיוֺאָב אַלְפַּיִם וּשְׁמֹנֶה מֵאוֺת שְׁמֹנָה עָשָׂר,LBH
Neh 7:12,בְּנֵי עֵילָם אֶלֶף מָאתַיִם חֲמִשִּׁים וְאַרְבָּעָה,LBH
Neh 7:13,בְּנֵי זַתּוּא שְׁמֹנֶה מֵאוֺת אַרְבָּעִים וַחֲמִשָּׁה,LBH
Neh 7:14,בְּנֵי זַכָּי שְׁבַע מֵאוֺת וְשִׁשִּׁים,LBH
Neh 7:15,בְּנֵי בִנּוּי שֵׁשׁ מֵאוֺת אַרְבָּעִים וּשְׁמֹנָה,LBH
Neh 7:16,בְּנֵי בֵבָי שֵׁשׁ מֵאוֺת עֶשְׂרִים וּשְׁמֹנָה,LBH
Neh 7:17,בְּנֵי עַזְגָּד אַלְפַּיִם שְׁלֹשׁ מֵאוֺת עֶשְׂרִים וּשְׁנָיִם,LBH
Neh 7:18,בְּנֵי אֲדֹנִיקָם שֵׁשׁ מֵאוֺת שִׁשִּׁים וְשִׁבְעָה,LBH
Neh 7:19,בְּנֵי בִגְוָי אַלְפַּיִם שִׁשִּׁים וְשִׁבְעָה,LBH
Neh 7:20,בְּנֵי עָדִין שֵׁשׁ מֵאוֺת חֲמִשִּׁים וַחֲמִשָּׁה,LBH
Neh 7:21,בְּנֵי־אָטֵר לְחִזְקִיָּה תִּשְׁעִים וּשְׁמֹנָה,LBH
Neh 7:22,בְּנֵי חָשֻׁם שְׁלֹשׁ מֵאוֺת עֶשְׂרִים וּשְׁמֹנָה,LBH
Neh 7:23,בְּנֵי בֵצָי שְׁלֹשׁ מֵאוֺת עֶשְׂרִים וְאַרְבָּעָה,LBH
Neh 7:24,בְּנֵי חָרִיף מֵאָה שְׁנֵים עָשָׂר,LBH
Neh 7:25,בְּנֵי גִבְעוֺן תִּשְׁעִים וַחֲמִשָּׁה,LBH
Neh 7:26,אַנְשֵׁי בֵית־לֶחֶם וּנְטֹפָה מֵאָה שְׁמֹנִים וּשְׁמֹנָה,LBH
Neh 7:27,אַנְשֵׁי עֲנָתוֺת מֵאָה עֶשְׂרִים וּשְׁמֹנָה,LBH
Neh 7:28,אַנְשֵׁי בֵית־עַזְמָוֶת אַרְבָּעִים וּשְׁנָיִם,LBH
Neh 7:29,אַנְשֵׁי קִרְיַת יְעָרִים כְּפִירָה וּבְאֵרוֺת שְׁבַע מֵאוֺת אַרְבָּעִים וּשְׁלֹשָׁה,LBH
Neh 7:30,אַנְשֵׁי הָרָמָה וָגָבַע שֵׁשׁ מֵאוֺת עֶשְׂרִים וְאֶחָד,LBH
Neh 7:31,אַנְשֵׁי מִכְמָס מֵאָה וְעֶשְׂרִים וּשְׁנָיִם,LBH
Neh 7:32,אַנְשֵׁי בֵית־אֵל וְהָעָי מֵאָה עֶשְׂרִים וּשְׁלֹשָׁה,LBH
Neh 7:33,אַנְשֵׁי נְבוֺ אַחֵר חֲמִשִּׁים וּשְׁנָיִם,LBH
Neh 7:34,בְּנֵי עֵילָם אַחֵר אֶלֶף מָאתַיִם חֲמִשִּׁים וְאַרְבָּעָה,LBH
Neh 7:35,בְּנֵי חָרִם שְׁלֹשׁ מֵאוֺת וְעֶשְׂרִים,LBH
Neh 7:36,בְּנֵי יְרֵחוֺ שְׁלֹשׁ מֵאוֺת אַרְבָּעִים וַחֲמִשָּׁה,LBH
Neh 7:37,בְּנֵי־לֹד חָדִיד וְאוֺנוֺ שְׁבַע מֵאוֺת וְעֶשְׂרִים וְאֶחָד,LBH
Neh 7:38,בְּנֵי סְנָאָה שְׁלֹשֶׁת אֲלָפִים תְּשַׁע מֵאוֺת וּשְׁלֹשִׁים,LBH
Neh 7:39,הַכֹּהֲנִים בְּנֵי יְדַעְיָה לְבֵית יֵשׁוּעַ תְּשַׁע מֵאוֺת שִׁבְעִים וּשְׁלֹשָׁה,LBH
Neh 7:40,בְּנֵי אִמֵּר אֶלֶף חֲמִשִּׁים וּשְׁנָיִם,LBH
Neh 7:41,בְּנֵי פַשְׁחוּר אֶלֶף מָאתַיִם אַרְבָּעִים וְשִׁבְעָה,LBH
Neh 7:42,בְּנֵי חָרִם אֶלֶף שִׁבְעָה עָשָׂר,LBH
Neh 7:43,הַלְוִיִּם בְּנֵי־יֵשׁוּעַ לְקַדְמִיאֵל לִבְנֵי לְהוֺדְוָה שִׁבְעִים וְאַרְבָּעָה,LBH
Neh 7:44,הַמְשֹׁרְרִים בְּנֵי אָסָף מֵאָה אַרְבָּעִים וּשְׁמֹנָה,LBH
Neh 7:45,הַשֹּׁעֲרִים בְּנֵי־שַׁלּוּם בְּנֵי־אָטֵר בְּנֵי־טַלְמֹן בְּנֵי־עַקּוּב בְּנֵי חֲטִיטָא בְּנֵי שֹׁבָי מֵאָה שְׁלֹשִׁים וּשְׁמֹנָה,LBH
Neh 7:46,הַנְּתִינִים בְּנֵי־צִחָא בְנֵי־חֲשֻׂפָא בְּנֵי טַבָּעוֺת,LBH
Neh 7:47,בְּנֵי־קֵירֹס בְּנֵי־סִיעָא בְּנֵי פָדוֺן,LBH
Neh 7:48,בְּנֵי־לְבָנָה בְנֵי־חֲגָבָה בְּנֵי שַׁלְמָי,LBH
Neh 7:49,בְּנֵי־חָנָן בְּנֵי־גִדֵּל בְּנֵי־גָחַר,LBH
Neh 7:50,בְּנֵי־רְאָיָה בְנֵי־רְצִין בְּנֵי נְקוֺדָא,LBH
Neh 7:51,בְּנֵי־גַזָּם בְּנֵי־עֻזָּא בְּנֵי פָסֵחַ,LBH
Neh 7:52,בְּנֵי־בֵסַי בְּנֵי־מְעוּנִים בְּנֵי נְפִיְסִים,LBH
Neh 7:53,בְּנֵי־בַקְבּוּק בְּנֵי־חֲקוּפָא בְּנֵי חַרְחוּר,LBH
Neh 7:54,בְּנֵי־בַצְלִית בְּנֵי־מְחִידָא בְּנֵי חַרְשָׁא,LBH
Neh 7:55,בְּנֵי־בַרְקוֺס בְּנֵי־סִיסְרָא בְּנֵי־תָמַח,LBH
Neh 7:56,בְּנֵי נְצִיחַ בְּנֵי חֲטִיפָא,LBH
Neh 7:57,בְּנֵי עַבְדֵי שְׁלֹמֹה בְּנֵי־סוֺטַי בְּנֵי־סוֺפֶרֶת בְּנֵי פְרִידָא,LBH
Neh 7:58,בְּנֵי־יַעְלָא בְנֵי־דַרְקוֺן בְּנֵי גִדֵּל,LBH
Neh 7:59,בְּנֵי שְׁפַטְיָה בְנֵי־חַטִּיל בְּנֵי פֹּכֶרֶת הַצְּבָיִים בְּנֵי אָמוֺן,LBH
Neh 7:60,כָּל־הַנְּתִינִים וּבְנֵי עַבְדֵי שְׁלֹמֹה שְׁלֹשׁ מֵאוֺת תִּשְׁעִים וּשְׁנָיִם,LBH
Neh 7:61,וְאֵלֶּה הָעוֺלִים מִתֵּל מֶלַח תֵּל חַרְשָׁא כְּרוּב אַדּוֺן וְאִמֵּר וְלֹא יָכְלוּ לְהַגִּיד בֵּית־אֲבוֺתָם וְזַרְעָם אִם מִיִּשְׂרָאֵל הֵם,LBH
Neh 7:62,בְּנֵי־דְלָיָה בְנֵי־טוֺבִיָּה בְּנֵי נְקוֺדָא שֵׁשׁ מֵאוֺת וְאַרְבָּעִים וּשְׁנָיִם,LBH
Neh 7:63,וּמִן־הַכֹּהֲנִים בְּנֵי חֳבַיָּה בְּנֵי הַקּוֺץ בְּנֵי בַרְזִלַּי אֲשֶׁר לָקַח מִבְּנוֺת בַּרְזִלַּי הַגִּלְעָדִי אִשָּׁה וַיִּקָּרֵא עַל־שְׁמָם,LBH
Neh 7:64,אֵלֶּה בִּקְשׁוּ כְתָבָם הַמִּתְיַחְשִׂים וְלֹא נִמְצָא וַיְגֹאֲלוּ מִן־הַכְּהֻנָּה,LBH
Neh 7:65,וַיֹּאמֶר הַתִּרְשָׁתָא לָהֶם אֲשֶׁר לֹא־יֹאכְלוּ מִקֹּדֶשׁ הַקֳּדָשִׁים עַד עֲמֹד הַכֹּהֵן לְאוּרִים וְתוּמִּים,LBH
Neh 7:66,כָּל־הַקָּהָל כְּאֶחָד אַרְבַּע רִבּוֺא אַלְפַּיִם שְׁלֹשׁ־מֵאוֺת וְשִׁשִּׁים,LBH
Neh 7:67,מִלְּבַד עַבְדֵיהֶם וְאַמְהֹתֵיהֶם אֵלֶּה שִׁבְעַת אֲלָפִים שְׁלֹשׁ מֵאוֺת שְׁלֹשִׁים וְשִׁבְעָה וְלָהֶם מְשֹׁרֲרִים וּמְשֹׁרֲרוֺת מָאתַיִם וְאַרְבָּעִים וַחֲמִשָּׁה,LBH
Neh 7:68,גְּמַלִּים אַרְבַּע מֵאוֺת שְׁלֹשִׁים וַחֲמִשָּׁה חֲמֹרִים שֵׁשֶׁת אֲלָפִים שְׁבַע מֵאוֺת וְעֶשְׂרִים,LBH
Neh 7:69,וּמִקְצָת רָאשֵׁי הָאָבוֺת נָתְנוּ לַמְּלָאכָה הַתִּרְשָׁתָא נָתַן לָאוֺצָר זָהָב דַּרְכְּמֹנִים אֶלֶף מִזְרָקוֺת חֲמִשִּׁים כָּתְנוֺת כֹּהֲנִים שְׁלֹשִׁים וַחֲמֵשׁ מֵאוֺת,LBH
Neh 7:70,וּמֵרָאשֵׁי הָאָבוֺת נָתְנוּ לְאוֺצַר הַמְּלָאכָה זָהָב דַּרְכְּמוֺנִים שְׁתֵּי רִבּוֺת וְכֶסֶף מָנִים אַלְפַּיִם וּמָאתָיִם,LBH
Neh 7:71,וַאֲשֶׁר נָתְנוּ שְׁאֵרִית הָעָם זָהָב דַּרְכְּמוֺנִים שְׁתֵּי רִבּוֺא וְכֶסֶף מָנִים אַלְפָּיִם וְכָתְנֹת כֹּהֲנִים שִׁשִּׁים וְשִׁבְעָה,LBH
Neh 7:72,וַיֵּשְׁבוּ הַכֹּהֲנִים וְהַלְוִיִּם וְהַשּׁוֺעֲרִים וְהַמְשֹׁרְרִים וּמִן־הָעָם וְהַנְּתִינִים וְכָל־יִשְׂרָאֵל בְּעָרֵיהֶם וַיִּגַּע הַחֹדֶשׁ הַשְּׁבִיעִי וּבְנֵי יִשְׂרָאֵל בְּעָרֵיהֶם,LBH
Neh 8:1,וַיֵּאָסְפוּ כָל־הָעָם כְּאִישׁ אֶחָד אֶל־הָרְחוֺב אֲשֶׁר לִפְנֵי שַׁעַר־הַמָּיִם וַיֹּאמְרוּ לְעֶזְרָא הַסֹּפֵר לְהָבִיא אֶת־סֵפֶר תּוֺרַת מֹשֶׁה אֲשֶׁר־צִוָּה יְהוָה אֶת־יִשְׂרָאֵל,LBH
Neh 8:2,וַיָּבִיא עֶזְרָא הַכֹּהֵן אֶת־הַתּוֺרָה לִפְנֵי הַקָּהָל מֵאִישׁ וְעַד־אִשָּׁה וְכֹל מֵבִין לִשְׁמֹעַ בְּיוֺם אֶחָד לַחֹדֶשׁ הַשְּׁבִיעִי,LBH
Neh 8:3,וַיִּקְרָא־בוֺ לִפְנֵי הָרְחוֺב אֲשֶׁר לִפְנֵי שַׁעַר־הַמַּיִם מִן־הָאוֺר עַד־מַחֲצִית הַיּוֺם נֶגֶד הָאֲנָשִׁים וְהַנָּשִׁים וְהַמְּבִינִים וְאָזְנֵי כָל־הָעָם אֶל־סֵפֶר הַתּוֺרָה,LBH
Neh 8:4,וַיַּעֲמֹד עֶזְרָא הַסֹּפֵר עַל־מִגְדַּל־עֵץ אֲשֶׁר עָשׂוּ לַדָּבָר וַיַּעֲמֹד אֶצְלוֺ מַתִּתְיָה וְשֶׁמַע וַעֲנָיָה וְאוּרִיָּה וְחִלְקִיָּה וּמַעֲשֵׂיָה עַל־יְמִינוֺ וּמִשְּׂמֹאלוֺ פְּדָיָה וּמִישָׁאֵל וּמַלְכִּיָּה וְחָשֻׁם וְחַשְׁבַּדָּנָה זְכַרְיָה מְשֻׁלָּם,LBH
Neh 8:5,וַיִּפְתַּח עֶזְרָא הַסֵּפֶר לְעֵינֵי כָל־הָעָם כִּי־מֵעַל כָּל־הָעָם הָיָה וּכְפִתְחוֺ עָמְדוּ כָל־הָעָם,LBH
Neh 8:6,וַיְבָרֶךְ עֶזְרָא אֶת־יְהוָה הָאֱלֹהִים הַגָּדוֺל וַיַּעֲנוּ כָל־הָעָם אָמֵן אָמֵן בְּמֹעַל יְדֵיהֶם וַיִּקְּדוּ וַיִּשְׁתַּחֲוֻּ לַיהוָה אַפַּיִם אָרְצָה,LBH
Neh 8:7,וְיֵשׁוּעַ וּבָנִי וְשֵׁרֵבְיָה יָמִין עַקּוּב שַׁבְּתַי הוֺדִיָּה מַעֲשֵׂיָה קְלִיטָא עֲזַרְיָה יוֺזָבָד חָנָן פְּלָאיָה וְהַלְוִיִּם מְבִינִים אֶת־הָעָם לַתּוֺרָה וְהָעָם עַל־עָמְדָם,LBH
Neh 8:8,וַיִּקְרְאוּ בַסֵּפֶר בְּתוֺרַת הָאֱלֹהִים מְפֹרָשׁ וְשׂוֺם שֶׂכֶל וַיָּבִינוּ בַּמִּקְרָא,LBH
Neh 8:9,וַיֹּאמֶר נְחֶמְיָה הוּא הַתִּרְשָׁתָא וְעֶזְרָא הַכֹּהֵן הַסֹּפֵר וְהַלְוִיִּם הַמְּבִינִים אֶת־הָעָם לְכָל־הָעָם הַיּוֺם קָדֹשׁ־הוּא לַיהוָה אֱלֹהֵיכֶם אַל־תִּתְאַבְּלוּ וְאַל־תִּבְכּוּ כִּי בוֺכִים כָּל־הָעָם כְּשָׁמְעָם אֶת־דִּבְרֵי הַתּוֺרָה,LBH
Neh 8:10,וַיֹּאמֶר לָהֶם לְכוּ אִכְלוּ מַשְׁמַנִּים וּשְׁתוּ מַמְתַקִּים וְשִׁלְחוּ מָנוֺת לְאֵין נָכוֺן לוֺ כִּי־קָדוֺשׁ הַיּוֺם לַאֲדֹנֵינוּ וְאַל־תֵּעָצֵבוּ כִּי־חֶדְוַת יְהוָה הִיא מָעֻזְּכֶם,LBH
Neh 8:11,וְהַלְוִיִּם מַחְשִׁים לְכָל־הָעָם לֵאמֹר הַסּוּ כִּי הַיּוֺם קָדֹשׁ וְאַל־תֵּעָצֵבוּ,LBH
Neh 8:12,וַיֵּלְכוּ כָל־הָעָם לֶאֱכֹל וְלִשְׁתּוֺת וּלְשַׁלַּח מָנוֺת וְלַעֲשׂוֺת שִׂמְחָה גְדוֺלָה כִּי הֵבִינוּ בַּדְּבָרִים אֲשֶׁר הוֺדִיעוּ לָהֶם,LBH
Neh 8:13,וּבַיּוֺם הַשֵּׁנִי נֶאֶסְפוּ רָאשֵׁי הָאָבוֺת לְכָל־הָעָם הַכֹּהֲנִים וְהַלְוִיִּם אֶל־עֶזְרָא הַסֹּפֵר וּלְהַשְׂכִּיל אֶל־דִּבְרֵי הַתּוֺרָה,LBH
Neh 8:14,וַיִּמְצְאוּ כָּתוּב בַּתּוֺרָה אֲשֶׁר צִוָּה יְהוָה בְּיַד־מֹשֶׁה אֲשֶׁר יֵשְׁבוּ בְנֵי־יִשְׂרָאֵל בַּסֻּכּוֺת בֶּחָג בַּחֹדֶשׁ הַשְּׁבִיעִי,LBH
Neh 8:15,וַאֲשֶׁר יַשְׁמִיעוּ וְיַעֲבִירוּ קוֺל בְּכָל־עָרֵיהֶם וּבִירוּשָׁלִַם לֵאמֹר צְאוּ הָהָר וְהָבִיאוּ עֲלֵי־זַיִת וַעֲלֵי־עֵץ שֶׁמֶן וַעֲלֵי הֲדַס וַעֲלֵי תְמָרִים וַעֲלֵי עֵץ עָבֹת לַעֲשֹׂת סֻכֹּת כַּכָּתוּב,LBH
Neh 8:16,וַיֵּצְאוּ הָעָם וַיָּבִיאוּ וַיַּעֲשׂוּ לָהֶם סֻכּוֺת אִישׁ עַל־גַּגּוֺ וּבְחַצְרֹתֵיהֶם וּבְחַצְרוֺת בֵּית הָאֱלֹהִים וּבִרְחוֺב שַׁעַר הַמַּיִם וּבִרְחוֺב שַׁעַר אֶפְרָיִם,LBH
Neh 8:17,וַיַּעֲשׂוּ כָל־הַקָּהָל הַשָּׁבִים מִן־הַשְּׁבִי סֻכּוֺת וַיֵּשְׁבוּ בַסֻּכּוֺת כִּי לֹא־עָשׂוּ מִימֵי יֵשׁוּעַ בִּן־נוּן כֵּן בְּנֵי יִשְׂרָאֵל עַד הַיּוֺם הַהוּא וַתְּהִי שִׂמְחָה גְּדוֺלָה מְאֹד,LBH
Neh 8:18,וַיִּקְרָא בְּסֵפֶר תּוֺרַת הָאֱלֹהִים יוֺם בְּיוֺם מִן־הַיּוֺם הָרִאשׁוֺן עַד הַיּוֺם הָאַחֲרוֺן וַיַּעֲשׂוּ־חָג שִׁבְעַת יָמִים וּבַיּוֺם הַשְּׁמִינִי עֲצֶרֶת כַּמִּשְׁפָּט,LBH
Neh 9:1,וּבְיוֺם עֶשְׂרִים וְאַרְבָּעָה לַחֹדֶשׁ הַזֶּה נֶאֶסְפוּ בְנֵי־יִשְׂרָאֵל בְּצוֺם וּבְשַׂקִּים וַאֲדָמָה עֲלֵיהֶם,LBH
Neh 9:2,וַיִּבָּדְלוּ זֶרַע יִשְׂרָאֵל מִכֹּל בְּנֵי נֵכָר וַיַּעַמְדוּ וַיִּתְוַדּוּ עַל־חַטֹּאתֵיהֶם וַעֲוֹנוֺת אֲבֹתֵיהֶם,LBH
Neh 9:3,וַיָּקוּמוּ עַל־עָמְדָם וַיִּקְרְאוּ בְּסֵפֶר תּוֺרַת יְהוָה אֱלֹהֵיהֶם רְבִעִית הַיּוֺם וּרְבִעִית מִתְוַדִּים וּמִשְׁתַּחֲוִים לַיהוָה אֱלֹהֵיהֶם,LBH
Neh 9:4,וַיָּקָם עַל־מַעֲלֵה הַלְוִיִּם יֵשׁוּעַ וּבָנִי קַדְמִיאֵל שְׁבַנְיָה בֻּנִּי שֵׁרֵבְיָה בָּנִי כְנָנִי וַיִּזְעֲקוּ בְּקוֺל גָּדוֺל אֶל־יְהוָה אֱלֹהֵיהֶם,LBH
Neh 9:5,וַיֹּאמְרוּ הַלְוִיִּם יֵשׁוּעַ וְקַדְמִיאֵל בָּנִי חֲשַׁבְנְיָה שֵׁרֵבְיָה הוֺדִיָּה שְׁבַנְיָה פְתַחְיָה קוּמוּ בָּרֲכוּ אֶת־יְהוָה אֱלֹהֵיכֶם מִן־הָעוֺלָם עַד־הָעוֺלָם וִיבָרְכוּ שֵׁם כְּבוֺדֶךָ וּמְרוֺמַם עַל־כָּל־בְּרָכָה וּתְהִלָּה,LBH
Neh 9:6,אַתָּה־הוּא יְהוָה לְבַדֶּךָ אַתָּה עָשִׂיתָ אֶת־הַשָּׁמַיִם שְׁמֵי הַשָּׁמַיִם וְכָל־צְבָאָם הָאָרֶץ וְכָל־אֲשֶׁר עָלֶיהָ הַיַּמִּים וְכָל־אֲשֶׁר בָּהֶם וְאַתָּה מְחַיֶּה אֶת־כֻּלָּם וּצְבָא הַשָּׁמַיִם לְךָ מִשְׁתַּחֲוִים,LBH
Neh 9:7,אַתָּה־הוּא יְהוָה הָאֱלֹהִים אֲשֶׁר בָּחַרְתָּ בְּאַבְרָם וְהוֺצֵאתוֺ מֵאוּר כַּשְׂדִּים וְשַׂמְתָּ שְּׁמוֺ אַבְרָהָם,LBH
Neh 9:8,וּמָצָאתָ אֶת־לְבָבוֺ נֶאֱמָן לְפָנֶיךָ וְכָרוֺת עִמּוֺ הַבְּרִית לָתֵת אֶת־אֶרֶץ הַכְּנַעֲנִי הַחִתִּי הָאֱמֹרִי וְהַפְּרִזִּי וְהַיְבוּסִי וְהַגִּרְגָּשִׁי לָתֵת לְזַרְעוֺ וַתָּקֶם אֶת־דְּבָרֶיךָ כִּי צַדִּיק אָתָּה,LBH
Neh 9:9,וַתֵּרֶא אֶת־עֳנִי אֲבֹתֵינוּ בְּמִצְרָיִם וְאֶת־זַעֲקָתָם שָׁמַעְתָּ עַל־יַם־סוּף,LBH
Neh 9:10,וַתִּתֵּן אֹתֹת וּמֹפְתִים בְּפַרְעֹה וּבְכָל־עֲבָדָיו וּבְכָל־עַם אַרְצוֺ כִּי יָדַעְתָּ כִּי הֵזִידוּ עֲלֵיהֶם וַתַּעַשׂ־לְךָ שֵׁם כְּהַיּוֺם הַזֶּה,LBH
Neh 9:11,וְהַיָּם בָּקַעְתָּ לִפְנֵיהֶם וַיַּעַבְרוּ בְתוֺךְ־הַיָּם בַּיַּבָּשָׁה וְאֶת־רֹדְפֵיהֶם הִשְׁלַכְתָּ בִמְצוֺלֹת כְּמוֺ־אֶבֶן בְּמַיִם עַזִּים,LBH
Neh 9:12,וּבְעַמּוּד עָנָן הִנְחִיתָם יוֺמָם וּבְעַמּוּד אֵשׁ לַיְלָה לְהָאִיר לָהֶם אֶת־הַדֶּרֶךְ אֲשֶׁר יֵלְכוּ־בָהּ,LBH
Neh 9:13,וְעַל הַר־סִינַי יָרַדְתָּ וְדַבֵּר עִמָּהֶם מִשָּׁמָיִם וַתִּתֵּן לָהֶם מִשְׁפָּטִים יְשָׁרִים וְתוֺרוֺת אֱמֶת חֻקִּים וּמִצְוֹת טוֺבִים,LBH
Neh 9:14,וְאֶת־שַׁבַּת קָדְשְׁךָ הוֺדַעַתָ לָהֶם וּמִצְווֺת וְחֻקִּים וְתוֺרָה צִוִּיתָ לָהֶם בְּיַד מֹשֶׁה עַבְדֶּךָ,LBH
Neh 9:15,וְלֶחֶם מִשָּׁמַיִם נָתַתָּה לָהֶם לִרְעָבָם וּמַיִם מִסֶּלַע הוֺצֵאתָ לָהֶם לִצְמָאָם וַתֹּאמֶר לָהֶם לָבוֺא לָרֶשֶׁת אֶת־הָאָרֶץ אֲשֶׁר־נָשָׂאתָ אֶת־יָדְךָ לָתֵת לָהֶם,LBH
Neh 9:16,וְהֵם וַאֲבֹתֵינוּ הֵזִידוּ וַיַּקְשׁוּ אֶת־עָרְפָּם וְלֹא שָׁמְעוּ אֶל־מִצְוֹתֶיךָ,LBH
Neh 9:17,וַיְמָאֲנוּ לִשְׁמֹעַ וְלֹא־זָכְרוּ נִפְלְאֹתֶיךָ אֲשֶׁר עָשִׂיתָ עִמָּהֶם וַיַּקְשׁוּ אֶת־עָרְפָּם וַיִּתְּנוּ־רֹאשׁ לָשׁוּב לְעַבְדֻתָם בְּמִרְיָם וְאַתָּה אֱלוֺהַּ סְלִיחוֺת חַנּוּן וְרַחוּם אֶרֶךְ־אַפַּיִם וְרַב־חֶסֶד וְלֹא עֲזַבְתָּם,LBH
Neh 9:18,אַף כִּי־עָשׂוּ לָהֶם עֵגֶל מַסֵּכָה וַיֹּאמְרוּ זֶה אֱלֹהֶיךָ אֲשֶׁר הֶעֶלְךָ מִמִּצְרָיִם וַיַּעֲשׂוּ נֶאָצוֺת גְּדֹלוֺת,LBH
Neh 9:19,וְאַתָּה בְּרַחֲמֶיךָ הָרַבִּים לֹא עֲזַבְתָּם בַּמִּדְבָּר אֶת־עַמּוּד הֶעָנָן לֹא־סָר מֵעֲלֵיהֶם בְּיוֺמָם לְהַנְחֹתָם בְּהַדֶּרֶךְ וְאֶת־עַמּוּד הָאֵשׁ בְּלַיְלָה לְהָאִיר לָהֶם וְאֶת־הַדֶּרֶךְ אֲשֶׁר יֵלְכוּ־בָהּ,LBH
Neh 9:20,וְרוּחֲךָ הַטּוֺבָה נָתַתָּ לְהַשְׂכִּילָם וּמַנְךָ לֹא־מָנַעְתָּ מִפִּיהֶם וּמַיִם נָתַתָּה לָהֶם לִצְמָאָם,LBH
Neh 9:21,וְאַרְבָּעִים שָׁנָה כִּלְכַּלְתָּם בַּמִּדְבָּר לֹא חָסֵרוּ שַׂלְמֹתֵיהֶם לֹא בָלוּ וְרַגְלֵיהֶם לֹא בָצֵקוּ,LBH
Neh 9:22,וַתִּתֵּן לָהֶם מַמְלָכוֺת וַעֲמָמִים וַתַּחְלְקֵם לְפֵאָה וַיִּירְשׁוּ אֶת־אֶרֶץ סִיחוֺן וְאֶת־אֶרֶץ מֶלֶךְ חֶשְׁבּוֺן וְאֶת־אֶרֶץ עוֺג מֶלֶךְ־הַבָּשָׁן,LBH
Neh 9:23,וּבְנֵיהֶם הִרְבִּיתָ כְּכֹכְבֵי הַשָּׁמָיִם וַתְּבִיאֵם אֶל־הָאָרֶץ אֲשֶׁר־אָמַרְתָּ לַאֲבֹתֵיהֶם לָבוֺא לָרָשֶׁת,LBH
Neh 9:24,וַיָּבֹאוּ הַבָּנִים וַיִּירְשׁוּ אֶת־הָאָרֶץ וַתַּכְנַע לִפְנֵיהֶם אֶת־יֹשְׁבֵי הָאָרֶץ הַכְּנַעֲנִים וַתִּתְּנֵם בְּיָדָם וְאֶת־מַלְכֵיהֶם וְאֶת־עַמְמֵי הָאָרֶץ לַעֲשׂוֺת בָּהֶם כִּרְצוֺנָם,LBH
Neh 9:25,וַיִּלְכְּדוּ עָרִים בְּצֻרוֺת וַאֲדָמָה שְׁמֵנָה וַיִּירְשׁוּ בָּתִּים מְלֵאִים־כָּל־טוּב בֹּרוֺת חֲצוּבִים כְּרָמִים וְזֵיתִים וְעֵץ מַאֲכָל לָרֹב וַיֹּאכְלוּ וַיִּשְׂבְּעוּ וַיַּשְׁמִינוּ וַיִּתְעַדְּנוּ בְּטוּבְךָ הַגָּדוֺל,LBH
Neh 9:26,וַיַּמְרוּ וַיִּמְרְדוּ בָּךְ וַיַּשְׁלִכוּ אֶת־תּוֺרָתְךָ אַחֲרֵי גַוָּם וְאֶת־נְבִיאֶיךָ הָרָגוּ אֲשֶׁר־הֵעִידוּ בָם לַהֲשִׁיבָם אֵלֶיךָ וַיַּעֲשׂוּ נֶאָצוֺת גְּדוֺלֹת,LBH
Neh 9:27,וַתִּתְּנֵם בְּיַד צָרֵיהֶם וַיָּצֵרוּ לָהֶם וּבְעֵת צָרָתָם יִצְעֲקוּ אֵלֶיךָ וְאַתָּה מִשָּׁמַיִם תִּשְׁמָע וּכְרַחֲמֶיךָ הָרַבִּים תִּתֵּן לָהֶם מוֺשִׁיעִים וְיוֺשִׁיעוּם מִיַּד צָרֵיהֶם,LBH
Neh 9:28,וּכְנוֺחַ לָהֶם יָשׁוּבוּ לַעֲשׂוֺת רַע לְפָנֶיךָ וַתַּעַזְבֵם בְּיַד אֹיְבֵיהֶם וַיִּרְדּוּ בָהֶם וַיָּשׁוּבוּ וַיִּזְעָקוּךָ וְאַתָּה מִשָּׁמַיִם תִּשְׁמַע וְתַצִּילֵם כְּרַחֲמֶיךָ רַבּוֺת עִתִּים,LBH
Neh 9:29,וַתָּעַד בָּהֶם לַהֲשִׁיבָם אֶל־תּוֺרָתֶךָ וְהֵמָּה הֵזִידוּ וְלֹא־שָׁמְעוּ לְמִצְוֹתֶיךָ וּבְמִשְׁפָּטֶיךָ חָטְאוּ־בָם אֲשֶׁר־יַעֲשֶׂה אָדָם וְחָיָה בָהֶם וַיִּתְּנוּ כָתֵף סוֺרֶרֶת וְעָרְפָּם הִקְשׁוּ וְלֹא שָׁמֵעוּ,LBH
Neh 9:30,וַתִּמְשֹׁךְ עֲלֵיהֶם שָׁנִים רַבּוֺת וַתָּעַד בָּם בְּרוּחֲךָ בְּיַד־נְבִיאֶיךָ וְלֹא הֶאֱזִינוּ וַתִּתְּנֵם בְּיַד עַמֵּי הָאֲרָצֹת,LBH
Neh 9:31,וּבְרַחֲמֶיךָ הָרַבִּים לֹא־עֲשִׂיתָם כָּלָה וְלֹא עֲזַבְתָּם כִּי אֵל־חַנּוּן וְרַחוּם אָתָּה,LBH
Neh 9:32,וְעַתָּה אֱלֹהֵינוּ הָאֵל הַגָּדוֺל הַגִּבּוֺר וְהַנּוֺרָא שׁוֺמֵר הַבְּרִית וְהַחֶסֶד אַל־יִמְעַט לְפָנֶיךָ אֵת כָּל־הַתְּלָאָה אֲשֶׁר־מְצָאַתְנוּ לִמְלָכֵינוּ לְשָׂרֵינוּ וּלְכֹהֲנֵינוּ וְלִנְבִיאֵנוּ וְלַאֲבֹתֵינוּ וּלְכָל־עַמֶּךָ מִימֵי מַלְכֵי אַשּׁוּר עַד הַיּוֺם הַזֶּה,LBH
Neh 9:33,וְאַתָּה צַדִּיק עַל כָּל־הַבָּא עָלֵינוּ כִּי־אֱמֶת עָשִׂיתָ וַאֲנַחְנוּ הִרְשָׁעְנוּ,LBH
Neh 9:34,וְאֶת־מְלָכֵינוּ שָׂרֵינוּ כֹּהֲנֵינוּ וַאֲבֹתֵינוּ לֹא עָשׂוּ תּוֺרָתֶךָ וְלֹא הִקְשִׁיבוּ אֶל־מִצְוֹתֶיךָ וּלְעֵדְוֹתֶיךָ אֲשֶׁר הַעִידֹתָ בָּהֶם,LBH
Neh 9:35,וְהֵם בְּמַלְכוּתָם וּבְטוּבְךָ הָרָב אֲשֶׁר־נָתַתָּ לָהֶם וּבְאֶרֶץ הָרְחָבָה וְהַשְּׁמֵנָה אֲשֶׁר־נָתַתָּ לִפְנֵיהֶם לֹא עֲבָדוּךָ וְלֹא־שָׁבוּ מִמַּעַלְלֵיהֶם הָרָעִים,LBH
Neh 9:36,הִנֵּה אֲנַחְנוּ הַיּוֺם עֲבָדִים וְהָאָרֶץ אֲשֶׁר־נָתַתָּה לַאֲבֹתֵינוּ לֶאֱכֹל אֶת־פִּרְיָהּ וְאֶת־טוּבָהּ הִנֵּה אֲנַחְנוּ עֲבָדִים עָלֶיהָ,LBH
Neh 9:37,וּתְבוּאָתָהּ מַרְבָּה לַמְּלָכִים אֲשֶׁר־נָתַתָּה עָלֵינוּ בְּחַטֹּאותֵינוּ וְעַל גְּוִיֹּתֵינוּ מֹשְׁלִים וּבִבְהֶמְתֵּנוּ כִּרְצוֺנָם וּבְצָרָה גְדוֺלָה אֲנָחְנוּ,LBH
Neh 10:1,וּבְכָל־זֹאת אֲנַחְנוּ כֹּרְתִים אֲמָנָה וְכֹתְבִים וְעַל הֶחָתוּם שָׂרֵינוּ לְוִיֵּנוּ כֹּהֲנֵינוּ,LBH
Neh 10:2,וְעַל הַחֲתוּמִים נְחֶמְיָה הַתִּרְשָׁתָא בֶּן־חֲכַלְיָה וְצִדְקִיָּה,LBH
Neh 10:3,שְׂרָיָה עֲזַרְיָה יִרְמְיָה,LBH
Neh 10:4,פַּשְׁחוּר אֲמַרְיָה מַלְכִּיָּה,LBH
Neh 10:5,חַטּוּשׁ שְׁבַנְיָה מַלּוּךְ,LBH
Neh 10:6,חָרִם מְרֵמוֺת עֹבַדְיָה,LBH
Neh 10:7,דָּנִיֵּאל גִּנְּתוֺן בָּרוּךְ,LBH
Neh 10:8,מְשֻׁלָּם אֲבִיָּה מִיָּמִן,LBH
Neh 10:9,מַעַזְיָה בִלְגַּי שְׁמַעְיָה אֵלֶּה הַכֹּהֲנִים,LBH
Neh 10:10,וְהַלְוִיִּם וְיֵשׁוּעַ בֶּן־אֲזַנְיָה בִּנּוּי מִבְּנֵי חֵנָדָד קַדְמִיאֵל,LBH
Neh 10:11,וַאֲחֵיהֶם שְׁבַנְיָה הוֺדִיָּה קְלִיטָא פְּלָאיָה חָנָן,LBH
Neh 10:12,מִיכָא רְחוֺב חֲשַׁבְיָה,LBH
Neh 10:13,זַכּוּר שֵׁרֵבְיָה שְׁבַנְיָה,LBH
Neh 10:14,הוֺדִיָּה בָנִי בְּנִינוּ,LBH
Neh 10:15,רָאשֵׁי הָעָם פַּרְעֹשׁ פַּחַת מוֺאָב עֵילָם זַתּוּא בָּנִי,LBH
Neh 10:16,בֻּנִּי עַזְגָּד בֵּבָי,LBH
Neh 10:17,אֲדֹנִיָּה בִגְוַי עָדִין,LBH
Neh 10:18,אָטֵר חִזְקִיָּה עַזּוּר,LBH
Neh 10:19,הוֺדִיָּה חָשֻׁם בֵּצָי,LBH
Neh 10:20,חָרִיף עֲנָתוֺת נֵיבָי,LBH
Neh 10:21,מַגְפִּיעָשׁ מְשֻׁלָּם חֵזִיר,LBH
Neh 10:22,מְשֵׁיזַבְאֵל צָדוֺק יַדּוּעַ,LBH
Neh 10:23,פְּלַטְיָה חָנָן עֲנָיָה,LBH
Neh 10:24,הוֺשֵׁעַ חֲנַנְיָה חַשּׁוּב,LBH
Neh 10:25,הַלּוֺחֵשׁ פִּלְחָא שׁוֺבֵק,LBH
Neh 10:26,רְחוּם חֲשַׁבְנָה מַעֲשֵׂיָה,LBH
Neh 10:27,וַאֲחִיָּה חָנָן עָנָן,LBH
Neh 10:28,מַלּוּךְ חָרִם בַּעֲנָה,LBH
Neh 10:29,וּשְׁאָר הָעָם הַכֹּהֲנִים הַלְוִיִּם הַשּׁוֺעֲרִים הַמְשֹׁרְרִים הַנְּתִינִים וְכָל־הַנִּבְדָּל מֵעַמֵּי הָאֲרָצוֺת אֶל־תּוֺרַת הָאֱלֹהִים נְשֵׁיהֶם בְּנֵיהֶם וּבְנֹתֵיהֶם כֹּל יוֺדֵעַ מֵבִין,LBH
Neh 10:30,מַחֲזִיקִים עַל־אֲחֵיהֶם אַדִּירֵיהֶם וּבָאִים בְּאָלָה וּבִשְׁבוּעָה לָלֶכֶת בְּתוֺרַת הָאֱלֹהִים אֲשֶׁר נִתְּנָה בְּיַד מֹשֶׁה עֶבֶד־הָאֱלֹהִים וְלִשְׁמוֺר וְלַעֲשׂוֺת אֶת־כָּל־מִצְוֹת יְהוָה אֲדֹנֵינוּ וּמִשְׁפָּטָיו וְחֻקָּיו,LBH
Neh 10:31,וַאֲשֶׁר לֹא־נִתֵּן בְּנֹתֵינוּ לְעַמֵּי הָאָרֶץ וְאֶת־בְּנֹתֵיהֶם לֹא נִקַּח לְבָנֵינוּ,LBH
Neh 10:32,וְעַמֵּי הָאָרֶץ הַמְבִיאִים אֶת־הַמַּקָּחוֺת וְכָל־שֶׁבֶר בְּיוֺם הַשַּׁבָּת לִמְכּוֺר לֹא־נִקַּח מֵהֶם בַּשַּׁבָּת וּבְיוֺם קֹדֶשׁ וְנִטֹּשׁ אֶת־הַשָּׁנָה הַשְּׁבִיעִית וּמַשָּׁא כָל־יָד,LBH
Neh 10:33,וְהֶעֱמַדְנוּ עָלֵינוּ מִצְוֹת לָתֵת עָלֵינוּ שְׁלִשִׁית הַשֶּׁקֶל בַּשָּׁנָה לַעֲבֹדַת בֵּית אֱלֹהֵינוּ,LBH
Neh 10:34,לְלֶחֶם הַמַּעֲרֶכֶת וּמִנְחַת הַתָּמִיד וּלְעוֺלַת הַתָּמִיד הַשַּׁבָּתוֺת הֶחֳדָשִׁים לַמּוֺעֲדִים וְלַקֳּדָשִׁים וְלַחַטָּאוֺת לְכַפֵּר עַל־יִשְׂרָאֵל וְכֹל מְלֶאכֶת בֵּית־אֱלֹהֵינוּ,LBH
Neh 10:35,וְהַגּוֺרָלוֺת הִפַּלְנוּ עַל־קֻרְבַּן הָעֵצִים הַכֹּהֲנִים הַלְוִיִּם וְהָעָם לְהָבִיא לְבֵית אֱלֹהֵינוּ לְבֵית־אֲבֹתֵינוּ לְעִתִּים מְזֻמָּנִים שָׁנָה בְשָׁנָה לְבַעֵר עַל־מִזְבַּח יְהוָה אֱלֹהֵינוּ כַּכָּתוּב בַּתּוֺרָה,LBH
Neh 10:36,וּלְהָבִיא אֶת־בִּכּוּרֵי אַדְמָתֵנוּ וּבִכּוּרֵי כָּל־פְּרִי כָל־עֵץ שָׁנָה בְשָׁנָה לְבֵית יְהוָה,LBH
Neh 10:37,וְאֶת־בְּכֹרוֺת בָּנֵינוּ וּבְהֶמְתֵּינוּ כַּכָּתוּב בַּתּוֺרָה וְאֶת־בְּכוֺרֵי בְקָרֵינוּ וְצֹאנֵינוּ לְהָבִיא לְבֵית אֱלֹהֵינוּ לַכֹּהֲנִים הַמְשָׁרְתִים בְּבֵית אֱלֹהֵינוּ,LBH
Neh 10:38,וְאֶת־רֵאשִׁית עֲרִיסֹתֵינוּ וּתְרוּמֹתֵינוּ וּפְרִי כָל־עֵץ תִּירוֺשׁ וְיִצְהָר נָבִיא לַכֹּהֲנִים אֶל־לִשְׁכוֺת בֵּית־אֱלֹהֵינוּ וּמַעְשַׂר אַדְמָתֵנוּ לַלְוִיִּם וְהֵם הַלְוִיִּם הַמְעַשְּׂרִים בְּכֹל עָרֵי עֲבֹדָתֵנוּ,LBH
Neh 10:39,וְהָיָה הַכֹּהֵן בֶּן־אַהֲרֹן עִם־הַלְוִיִּם בַּעְשֵׂר הַלְוִיִּם וְהַלְוִיִּם יַעֲלוּ אֶת־מַעֲשַׂר הַמַּעֲשֵׂר לְבֵית אֱלֹהֵינוּ אֶל־הַלְּשָׁכוֺת לְבֵית הָאוֺצָר,LBH
Neh 10:40,כִּי אֶל־הַלְּשָׁכוֺת יָבִיאוּ בְנֵי־יִשְׂרָאֵל וּבְנֵי הַלֵּוִי אֶת־תְּרוּמַת הַדָּגָן הַתִּירוֺשׁ וְהַיִּצְהָר וְשָׁם כְּלֵי הַמִּקְדָּשׁ וְהַכֹּהֲנִים הַמְשָׁרְתִים וְהַשּׁוֺעֲרִים וְהַמְשֹׁרְרִים וְלֹא נַעֲזֹב אֶת־בֵּית אֱלֹהֵינוּ,LBH
Neh 11:1,וַיֵּשְׁבוּ שָׂרֵי־הָעָם בִּירוּשָׁלִָם וּשְׁאָר הָעָם הִפִּילוּ גוֺרָלוֺת לְהָבִיא אֶחָד מִן־הָעֲשָׂרָה לָשֶׁבֶת בִּירוּשָׁלִַם עִיר הַקֹּדֶשׁ וְתֵשַׁע הַיָּדוֺת בֶּעָרִים,LBH
Neh 11:2,וַיְבָרֲכוּ הָעָם לְכֹל הָאֲנָשִׁים הַמִּתְנַדְּבִים לָשֶׁבֶת בִּירוּשָׁלִָם,LBH
Neh 11:3,וְאֵלֶּה רָאשֵׁי הַמְּדִינָה אֲשֶׁר יָשְׁבוּ בִּירוּשָׁלִָם וּבְעָרֵי יְהוּדָה יָשְׁבוּ אִישׁ בַּאֲחֻזָּתוֺ בְּעָרֵיהֶם יִשְׂרָאֵל הַכֹּהֲנִים וְהַלְוִיִּם וְהַנְּתִינִים וּבְנֵי עַבְדֵי שְׁלֹמֹה,LBH
Neh 11:4,וּבִירוּשָׁלִַם יָשְׁבוּ מִבְּנֵי יְהוּדָה וּמִבְּנֵי בִנְיָמִן מִבְּנֵי יְהוּדָה עֲתָיָה בֶן־עֻזִּיָּה בֶּן־זְכַרְיָה בֶן־אֲמַרְיָה בֶּן־שְׁפַטְיָה בֶן־מַהֲלַלְאֵל מִבְּנֵי־פָרֶץ,LBH
Neh 11:5,וּמַעֲשֵׂיָה בֶן־בָּרוּךְ בֶּן־כָּל־חֹזֶה בֶּן־חֲזָיָה בֶן־עֲדָיָה בֶן־יוֺיָרִיב בֶּן־זְכַרְיָה בֶּן־הַשִּׁלֹנִי,LBH
Neh 11:6,כָּל־בְּנֵי־פֶרֶץ הַיֹּשְׁבִים בִּירוּשָׁלִָם אַרְבַּע מֵאוֺת שִׁשִּׁים וּשְׁמֹנָה אַנְשֵׁי־חָיִל,LBH
Neh 11:7,וְאֵלֶּה בְּנֵי בִנְיָמִן סַלֻּא בֶּן־מְשֻׁלָּם בֶּן־יוֺעֵד בֶּן־פְּדָיָה בֶן־קוֺלָיָה בֶן־מַעֲשֵׂיָה בֶּן־אִיתִיאֵל בֶּן־יְשַׁעְיָה,LBH
Neh 11:8,וְאַחֲרָיו גַּבַּי סַלָּי תְּשַׁע מֵאוֺת עֶשְׂרִים וּשְׁמֹנָה,LBH
Neh 11:9,וְיוֺאֵל בֶּן־זִכְרִי פָּקִיד עֲלֵיהֶם וִיהוּדָה בֶן־הַסְּנוּאָה עַל־הָעִיר מִשְׁנֶה,LBH
Neh 11:10,מִן־הַכֹּהֲנִים יְדַעְיָה בֶן־יוֺיָרִיב יָכִין,LBH
Neh 11:11,שְׂרָיָה בֶן־חִלְקִיָּה בֶּן־מְשֻׁלָּם בֶּן־צָדוֺק בֶּן־מְרָיוֺת בֶּן־אֲחִיטוּב נְגִד בֵּית הָאֱלֹהִים,LBH
Neh 11:12,וַאֲחֵיהֶם עֹשֵׂי הַמְּלָאכָה לַבַּיִת שְׁמֹנֶה מֵאוֺת עֶשְׂרִים וּשְׁנָיִם וַעֲדָיָה בֶּן־יְרֹחָם בֶּן־פְּלַלְיָה בֶּן־אַמְצִי בֶן־זְכַרְיָה בֶּן־פַּשְׁחוּר בֶּן־מַלְכִּיָּה,LBH
Neh 11:13,וְאֶחָיו רָאשִׁים לְאָבוֺת מָאתַיִם אַרְבָּעִים וּשְׁנָיִם וַעֲמַשְׁסַי בֶּן־עֲזַרְאֵל בֶּן־אַחְזַי בֶּן־מְשִׁלֵּמוֺת בֶּן־אִמֵּר,LBH
Neh 11:14,וַאֲחֵיהֶם גִּבּוֺרֵי חַיִל מֵאָה עֶשְׂרִים וּשְׁמֹנָה וּפָקִיד עֲלֵיהֶם זַבְדִּיאֵל בֶּן־הַגְּדוֺלִים,LBH
Neh 11:15,וּמִן־הַלְוִיִּם שְׁמַעְיָה בֶן־חַשּׁוּב בֶּן־עַזְרִיקָם בֶּן־חֲשַׁבְיָה בֶּן־בּוּנִּי,LBH
Neh 11:16,וְשַׁבְּתַי וְיוֺזָבָד עַל־הַמְּלָאכָה הַחִיצֹנָה לְבֵית הָאֱלֹהִים מֵרָאשֵׁי הַלְוִיִּם,LBH
Neh 11:17,וּמַתַּנְיָה בֶן־מִיכָה בֶּן־זַבְדִּי בֶן־אָסָף רֹאשׁ הַתְּחִלָּה יְהוֺדֶה לַתְּפִלָּה וּבַקְבֻּקְיָה מִשְׁנֶה מֵאֶחָיו וְעַבְדָּא בֶּן־שַׁמּוּעַ בֶּן־גָּלָל בֶּן־יְדוּתוּן,LBH
Neh 11:18,כָּל־הַלְוִיִּם בְּעִיר הַקֹּדֶשׁ מָאתַיִם שְׁמֹנִים וְאַרְבָּעָה,LBH
Neh 11:19,וְהַשּׁוֺעֲרִים עַקּוּב טַלְמוֺן וַאֲחֵיהֶם הַשֹּׁמְרִים בַּשְּׁעָרִים מֵאָה שִׁבְעִים וּשְׁנָיִם,LBH
Neh 11:20,וּשְׁאָר יִשְׂרָאֵל הַכֹּהֲנִים הַלְוִיִּם בְּכָל־עָרֵי יְהוּדָה אִישׁ בְּנַחֲלָתוֺ,LBH
Neh 11:21,וְהַנְּתִינִים יֹשְׁבִים בָּעֹפֶל וְצִיחָא וְגִשְׁפָּא עַל־הַנְּתִינִים,LBH
Neh 11:22,וּפְקִיד הַלְוִיִּם בִּירוּשָׁלִַם עֻזִּי בֶן־בָּנִי בֶּן־חֲשַׁבְיָה בֶּן־מַתַּנְיָה בֶּן־מִיכָא מִבְּנֵי אָסָף הַמְשֹׁרְרִים לְנֶגֶד מְלֶאכֶת בֵּית־הָאֱלֹהִים,LBH
Neh 11:23,כִּי־מִצְוַת הַמֶּלֶךְ עֲלֵיהֶם וַאֲמָנָה עַל־הַמְשֹׁרְרִים דְּבַר־יוֺם בְּיוֺמוֺ,LBH
Neh 11:24,וּפְתַחְיָה בֶּן־מְשֵׁיזַבְאֵל מִבְּנֵי־זֶרַח בֶּן־יְהוּדָה לְיַד הַמֶּלֶךְ לְכָל־דָּבָר לָעָם,LBH
Neh 11:25,וְאֶל־הַחֲצֵרִים בִּשְׂדֹתָם מִבְּנֵי יְהוּדָה יָשְׁבוּ בְּקִרְיַת הָאַרְבַּע וּבְנֹתֶיהָ וּבְדִיבֹן וּבְנֹתֶיהָ וּבִיקַּבְצְאֵל וַחֲצֵרֶיהָ,LBH
Neh 11:26,וּבְיֵשׁוּעַ וּבְמוֺלָדָה וּבְבֵית פָּלֶט,LBH
Neh 11:27,וּבַחֲצַר שׁוּעָל וּבִבְאֵר שֶׁבַע וּבְנֹתֶיהָ,LBH
Neh 11:28,וּבְצִקְלַג וּבִמְכֹנָה וּבִבְנֹתֶיהָ,LBH
Neh 11:29,וּבְעֵין רִמּוֺן וּבְצָרְעָה וּבְיַרְמוּת,LBH
Neh 11:30,זָנֹחַ עֲדֻלָּם וְחַצְרֵיהֶם לָכִישׁ וּשְׂדֹתֶיהָ עֲזֵקָה וּבְנֹתֶיהָ וַיַּחֲנוּ מִבְּאֵר־שֶׁבַע עַד־גֵּיא־הִנֹּם,LBH
Neh 11:31,וּבְנֵי בִנְיָמִן מִגָּבַע מִכְמָשׂ וְעַיָּה וּבֵית־אֵל וּבְנֹתֶיהָ,LBH
Neh 11:32,עֲנָתוֺת נֹב עֲנָנְיָה,LBH
Neh 11:33,חָצוֺר רָמָה גִּתָּיִם,LBH
Neh 11:34,חָדִיד צְבֹעִים נְבַלָּט,LBH
Neh 11:35,לֹד וְאוֺנוֺ גֵּי הַחֲרָשִׁים,LBH
Neh 11:36,וּמִן־הַלְוִיִּם מַחְלְקוֺת יְהוּדָה לְבִנְיָמִין,LBH
Neh 12:1,וְאֵלֶּה הַכֹּהֲנִים וְהַלְוִיִּם אֲשֶׁר עָלוּ עִם־זְרֻבָּבֶל בֶּן־שְׁאַלְתִּיאֵל וְיֵשׁוּעַ שְׂרָיָה יִרְמְיָה עֶזְרָא,LBH
Neh 12:2,אֲמַרְיָה מַלּוּךְ חַטּוּשׁ,LBH
Neh 12:3,שְׁכַנְיָה רְחֻם מְרֵמֹת,LBH
Neh 12:4,עִדּוֺא גִנְּתוֺי אֲבִיָּה,LBH
Neh 12:5,מִיָּמִין מַעַדְיָה בִּלְגָּה,LBH
Neh 12:6,שְׁמַעְיָה וְיוֺיָרִיב יְדַעְיָה,LBH
Neh 12:7,סַלּוּ עָמוֺק חִלְקִיָּה יְדַעְיָה אֵלֶּה רָאשֵׁי הַכֹּהֲנִים וַאֲחֵיהֶם בִּימֵי יֵשׁוּעַ,LBH
Neh 12:8,וְהַלְוִיִּם יֵשׁוּעַ בִּנּוּי קַדְמִיאֵל שֵׁרֵבְיָה יְהוּדָה מַתַּנְיָה עַל־הֻיְּדוֺת הוּא וְאֶחָיו,LBH
Neh 12:9,וּבַקְבֻּקְיָה וְעֻנִּי אֲחֵיהֶם לְנֶגְדָּם לְמִשְׁמָרוֺת,LBH
Neh 12:10,וְיֵשׁוּעַ הוֺלִיד אֶת־יוֺיָקִים וְיוֺיָקִים הוֺלִיד אֶת־אֶלְיָשִׁיב וְאֶלְיָשִׁיב אֶת־יוֺיָדָע,LBH
Neh 12:11,וְיוֺיָדָע הוֺלִיד אֶת־יוֺנָתָן וְיוֺנָתָן הוֺלִיד אֶת־יַדּוּעַ,LBH
Neh 12:12,וּבִימֵי יוֺיָקִים הָיוּ כֹהֲנִים רָאשֵׁי הָאָבוֺת לִשְׂרָיָה מְרָיָה לְיִרְמְיָה חֲנַנְיָה,LBH
Neh 12:13,לְעֶזְרָא מְשֻׁלָּם לַאֲמַרְיָה יְהוֺחָנָן,LBH
Neh 12:14,לִמְלִיכוּ יוֺנָתָן לִשְׁבַנְיָה יוֺסֵף,LBH
Neh 12:15,לְחָרִם עַדְנָא לִמְרָיוֺת חֶלְקָי,LBH
Neh 12:16,לְעִדּוֺא זְכַרְיָה לְגִנְּתוֺן מְשֻׁלָּם,LBH
Neh 12:17,לַאֲבִיָּה זִכְרִי לְמִנְיָמִין לְמוֺעַדְיָה פִּלְטָי,LBH
Neh 12:18,לְבִלְגָּה שַׁמּוּעַ לִשְׁמַעְיָה יְהוֺנָתָן,LBH
Neh 12:19,וּלְיוֺיָרִיב מַתְּנַי לִידַעְיָה עֻזִּי,LBH
Neh 12:20,לְסַלַּי קַלָּי לְעָמוֺק עֵבֶר,LBH
Neh 12:21,לְחִלְקִיָּה חֲשַׁבְיָה לִידַעְיָה נְתַנְאֵל,LBH
Neh 12:22,הַלְוִיִּם בִּימֵי אֶלְיָשִׁיב יוֺיָדָע וְיוֺחָנָן וְיַדּוּעַ כְּתוּבִים רָאשֵׁי אָבוֺת וְהַכֹּהֲנִים עַל־מַלְכוּת דָּרְיָוֶשׁ הַפָּרְסִי,LBH
Neh 12:23,בְּנֵי לֵוִי רָאשֵׁי הָאָבוֺת כְּתוּבִים עַל־סֵפֶר דִּבְרֵי הַיָּמִים וְעַד־יְמֵי יוֺחָנָן בֶּן־אֶלְיָשִׁיב,LBH
Neh 12:24,וְרָאשֵׁי הַלְוִיִּם חֲשַׁבְיָה שֵׁרֵבְיָה וְיֵשׁוּעַ בֶּן־קַדְמִיאֵל וַאֲחֵיהֶם לְנֶגְדָּם לְהַלֵּל לְהוֺדוֺת בְּמִצְוַת דָּוִיד אִישׁ־הָאֱלֹהִים מִשְׁמָר לְעֻמַּת מִשְׁמָר,LBH
Neh 12:25,מַתַּנְיָה וּבַקְבֻּקְיָה עֹבַדְיָה מְשֻׁלָּם טַלְמוֺן עַקּוּב שֹׁמְרִים שׁוֺעֲרִים מִשְׁמָר בַּאֲסֻפֵּי הַשְּׁעָרִים,LBH
Neh 12:26,אֵלֶּה בִּימֵי יוֺיָקִים בֶּן־יֵשׁוּעַ בֶּן־יוֺצָדָק וּבִימֵי נְחֶמְיָה הַפֶּחָה וְעֶזְרָא הַכֹּהֵן הַסּוֺפֵר,LBH
Neh 12:27,וּבַחֲנֻכַּת חוֺמַת יְרוּשָׁלִַם בִּקְשׁוּ אֶת־הַלְוִיִּם מִכָּל־מְקוֺמֹתָם לַהֲבִיאָם לִירוּשָׁלִָם לַעֲשֹׂת חֲנֻכָּה וְשִׂמְחָה וּבְתוֺדוֺת וּבְשִׁיר מְצִלְתַּיִם נְבָלִים וּבְכִנֹּרוֺת,LBH
Neh 12:28,וַיֵּאָסְפוּ בְּנֵי הַמְשֹׁרְרִים וּמִן־הַכִּכָּר סְבִיבוֺת יְרוּשָׁלִַם וּמִן־חַצְרֵי נְטֹפָתִי,LBH
Neh 12:29,וּמִבֵּית הַגִּלְגָּל וּמִשְּׂדוֺת גֶּבַע וְעַזְמָוֶת כִּי חֲצֵרִים בָּנוּ לָהֶם הַמְשֹׁרֲרִים סְבִיבוֺת יְרוּשָׁלִָם,LBH
Neh 12:30,וַיִּטַּהֲרוּ הַכֹּהֲנִים וְהַלְוִיִּם וַיְטַהֲרוּ אֶת־הָעָם וְאֶת־הַשְּׁעָרִים וְאֶת־הַחוֺמָה,LBH
Neh 12:31,וָאַעֲלֶה אֶת־שָׂרֵי יְהוּדָה מֵעַל לַחוֺמָה וָאַעֲמִידָה שְׁתֵּי תוֺדֹת גְּדוֺלֹת וְתַהֲלֻכֹת לַיָּמִין מֵעַל לַחוֺמָה לְשַׁעַר הָאַשְׁפֹּת,LBH
Neh 12:32,וַיֵּלֶךְ אַחֲרֵיהֶם הוֺשַׁעְיָה וַחֲצִי שָׂרֵי יְהוּדָה,LBH
Neh 12:33,וַעֲזַרְיָה עֶזְרָא וּמְשֻׁלָּם,LBH
Neh 12:34,יְהוּדָה וּבִנְיָמִן וּשְׁמַעְיָה וְיִרְמְיָה,LBH
Neh 12:35,וּמִבְּנֵי הַכֹּהֲנִים בַּחֲצֹצְרוֺת זְכַרְיָה בֶן־יוֺנָתָן בֶּן־שְׁמַעְיָה בֶּן־מַתַּנְיָה בֶּן־מִיכָיָה בֶּן־זַכּוּר בֶּן־אָסָף,LBH
Neh 12:36,וְאֶחָיו שְׁמַעְיָה וַעֲזַרְאֵל מִלֲלַי גִּלֲלַי מָעַי נְתַנְאֵל וִיהוּדָה חֲנָנִי בִּכְלֵי־שִׁיר דָּוִיד אִישׁ הָאֱלֹהִים וְעֶזְרָא הַסּוֺפֵר לִפְנֵיהֶם,LBH
Neh 12:37,וְעַל שַׁעַר הָעַיִן וְנֶגְדָּם עָלוּ עַל־מַעֲלוֺת עִיר דָּוִיד בַּמַּעֲלֶה לַחוֺמָה מֵעַל לְבֵית דָּוִיד וְעַד שַׁעַר הַמַּיִם מִזְרָח,LBH
Neh 12:38,וְהַתּוֺדָה הַשֵּׁנִית הַהוֺלֶכֶת לְמוֺאל וַאֲנִי אַחֲרֶיהָ וַחֲצִי הָעָם מֵעַל לְהַחוֺמָה מֵעַל לְמִגְדַּל הַתַּנּוּרִים וְעַד הַחוֺמָה הָרְחָבָה,LBH
Neh 12:39,וּמֵעַל לְשַׁעַר־אֶפְרַיִם וְעַל־שַׁעַר הַיְשָׁנָה וְעַל־שַׁעַר הַדָּגִים וּמִגְדַּל חֲנַנְאֵל וּמִגְדַּל הַמֵּאָה וְעַד שַׁעַר הַצֹּאן וְעָמְדוּ בְּשַׁעַר הַמַּטָּרָה,LBH
Neh 12:40,וַתַּעֲמֹדְנָה שְׁתֵּי הַתּוֺדֹת בְּבֵית הָאֱלֹהִים וַאֲנִי וַחֲצִי הַסְּגָנִים עִמִּי,LBH
Neh 12:41,וְהַכֹּהֲנִים אֶלְיָקִים מַעֲשֵׂיָה מִנְיָמִין מִיכָיָה אֶלְיוֺעֵינַי זְכַרְיָה חֲנַנְיָה בַּחֲצֹצְרוֺת,LBH
Neh 12:42,וּמַעֲשֵׂיָה וּשְׁמַעְיָה וְאֶלְעָזָר וְעֻזִּי וִיהוֺחָנָן וּמַלְכִּיָּה וְעֵילָם וָעָזֶר וַיַּשְׁמִיעוּ הַמְשֹׁרְרִים וְיִזְרַחְיָה הַפָּקִיד,LBH
Neh 12:43,וַיִּזְבְּחוּ בַיּוֺם־הַהוּא זְבָחִים גְּדוֺלִים וַיִּשְׂמָחוּ כִּי הָאֱלֹהִים שִׂמְּחָם שִׂמְחָה גְדוֺלָה וְגַם הַנָּשִׁים וְהַיְלָדִים שָׂמֵחוּ וַתִּשָּׁמַע שִׂמְחַת יְרוּשָׁלִַם מֵרָחוֺק,LBH
Neh 12:44,וַיִּפָּקְדוּ בַיּוֺם הַהוּא אֲנָשִׁים עַל־הַנְּשָׁכוֺת לָאוֺצָרוֺת לַתְּרוּמוֺת לָרֵאשִׁית וְלַמַּעַשְׂרוֺת לִכְנוֺס בָּהֶם לִשְׂדֵי הֶעָרִים מְנָאוֺת הַתּוֺרָה לַכֹּהֲנִים וְלַלְוִיִּם כִּי שִׂמְחַת יְהוּדָה עַל־הַכֹּהֲנִים וְעַל־הַלְוִיִּם הָעֹמְדִים,LBH
Neh 12:45,וַיִּשְׁמְרוּ מִשְׁמֶרֶת אֱלֹהֵיהֶם וּמִשְׁמֶרֶת הַטָּהֳרָה וְהַמְשֹׁרְרִים וְהַשֹּׁעֲרִים כְּמִצְוַת דָּוִיד שְׁלֹמֹה בְנוֺ,LBH
Neh 12:46,כִּי־בִימֵי דָוִיד וְאָסָף מִקֶּדֶם רָאֵי הַמְשֹׁרְרִים וְשִׁיר־תְּהִלָּה וְהֹדוֺת לֵאלֹהִים,LBH
Neh 12:47,וְכָל־יִשְׂרָאֵל בִּימֵי זְרֻבָּבֶל וּבִימֵי נְחֶמְיָה נֹתְנִים מְנָיוֺת הַמְשֹׁרְרִים וְהַשֹּׁעֲרִים דְּבַר־יוֺם בְּיוֺמוֺ וּמַקְדִּשִׁים לַלְוִיִּם וְהַלְוִיִּם מַקְדִּשִׁים לִבְנֵי אַהֲרֹן,LBH
Neh 13:1,בַּיּוֺם הַהוּא נִקְרָא בְּסֵפֶר מֹשֶׁה בְּאָזְנֵי הָעָם וְנִמְצָא כָּתוּב בּוֺ אֲשֶׁר לֹא־יָבוֺא עַמֹּנִי וּמֹאָבִי בִּקְהַל הָאֱלֹהִים עַד־עוֺלָם,LBH
Neh 13:2,כִּי לֹא קִדְּמוּ אֶת־בְּנֵי יִשְׂרָאֵל בַּלֶּחֶם וּבַמָּיִם וַיִּשְׂכֹּר עָלָיו אֶת־בִּלְעָם לְקַלְלוֺ וַיַּהֲפֹךְ אֱלֹהֵינוּ הַקְּלָלָה לִבְרָכָה,LBH
Neh 13:3,וַיְהִי כְּשָׁמְעָם אֶת־הַתּוֺרָה וַיַּבְדִּילוּ כָל־עֵרֶב מִיִּשְׂרָאֵל,LBH
Neh 13:4,וְלִפְנֵי מִזֶּה אֶלְיָשִׁיב הַכֹּהֵן נָתוּן בְּלִשְׁכַּת בֵּית־אֱלֹהֵינוּ קָרוֺב לְטוֺבִיָּה,LBH
Neh 13:5,וַיַּעַשׂ לוֺ לִשְׁכָּה גְדוֺלָה וְשָׁם הָיוּ לְפָנִים נֹתְנִים אֶת־הַמִּנְחָה הַלְּבוֺנָה וְהַכֵּלִים וּמַעְשַׂר הַדָּגָן הַתִּירוֺשׁ וְהַיִּצְהָר מִצְוַת הַלְוִיִּם וְהַמְשֹׁרְרִים וְהַשֹּׁעֲרִים וּתְרוּמַת הַכֹּהֲנִים,LBH
Neh 13:6,וּבְכָל־זֶה לֹא הָיִיתִי בִּירוּשָׁלִָם כִּי בִּשְׁנַת שְׁלֹשִׁים וּשְׁתַּיִם לְאַרְתַּחְשַׁסְתְּא מֶלֶךְ־בָּבֶל בָּאתִי אֶל־הַמֶּלֶךְ וּלְקֵץ יָמִים נִשְׁאַלְתִּי מִן־הַמֶּלֶךְ,LBH
Neh 13:7,וָאָבוֺא לִירוּשָׁלִָם וָאָבִינָה בָרָעָה אֲשֶׁר עָשָׂה אֶלְיָשִׁיב לְטוֺבִיָּה לַעֲשׂוֺת לוֺ נִשְׁכָּה בְּחַצְרֵי בֵּית הָאֱלֹהִים,LBH
Neh 13:8,וַיֵּרַע לִי מְאֹד וָאַשְׁלִיכָה אֶת־כָּל־כְּלֵי בֵית־טוֺבִיָּה הַחוּץ מִן־הַלִּשְׁכָּה,LBH
Neh 13:9,וָאֹמְרָה וַיְטַהֲרוּ הַלְּשָׁכוֺת וָאָשִׁיבָה שָּׁם כְּלֵי בֵּית הָאֱלֹהִים אֶת־הַמִּנְחָה וְהַלְּבוֺנָה,LBH
Neh 13:10,וָאֵדְעָה כִּי־מְנָיוֺת הַלְוִיִּם לֹא נִתָּנָה וַיִּבְרְחוּ אִישׁ־לְשָׂדֵהוּ הַלְוִיִּם וְהַמְשֹׁרְרִים עֹשֵׂי הַמְּלָאכָה,LBH
Neh 13:11,וָאָרִיבָה אֶת־הַסְּגָנִים וָאֹמְרָה מַדּוּעַ נֶעֱזַב בֵּית־הָאֱלֹהִים וָאֶקְבְּצֵם וָאַעֲמִדֵם עַל־עָמְדָם,LBH
Neh 13:12,וְכָל־יְהוּדָה הֵבִיאוּ מַעְשַׂר הַדָּגָן וְהַתִּירוֺשׁ וְהַיִּצְהָר לָאוֺצָרוֺת,LBH
Neh 13:13,וָאוֺצְרָה עַל־אוֺצָרוֺת שֶׁלֶמְיָה הַכֹּהֵן וְצָדוֺק הַסּוֺפֵר וּפְדָיָה מִן־הַלְוִיִּם וְעַל־יָדָם חָנָן בֶּן־זַכּוּר בֶּן־מַתַּנְיָה כִּי נֶאֱמָנִים נֶחְשָׁבוּ וַעֲלֵיהֶם לַחֲלֹק לַאֲחֵיהֶם,LBH
Neh 13:14,זָכְרָה־לִּי אֱלֹהַי עַל־זֹאת וְאַל־תֶּמַח חֲסָדַי אֲשֶׁר עָשִׂיתִי בְּבֵית אֱלֹהַי וּבְמִשְׁמָרָיו,LBH
Neh 13:15,בַּיָּמִים הָהֵמָּה רָאִיתִי בִיהוּדָה דֹּרְכִים־גִּתּוֺת בַּשַּׁבָּת וּמְבִיאִים הָעֲרֵמוֺת וְעֹמְסִים עַל־הַחֲמֹרִים וְאַף־יַיִן עֲנָבִים וּתְאֵנִים וְכָל־מַשָּׂא וּמְבִיאִים יְרוּשָׁלִַם בְּיוֺם הַשַּׁבָּת וָאָעִיד בְּיוֺם מִכְרָם צָיִד,LBH
Neh 13:16,וְהַצֹּרִים יָשְׁבוּ בָהּ מְבִיאִים דָּאג וְכָל־מֶכֶר וּמֹכְרִים בַּשַּׁבָּת לִבְנֵי יְהוּדָה וּבִירוּשָׁלִָם,LBH
Neh 13:17,וָאָרִיבָה אֵת חֹרֵי יְהוּדָה וָאֹמְרָה לָהֶם מָה־הַדָּבָר הָרָע הַזֶּה אֲשֶׁר אַתֶּם עֹשִׂים וּמְחַלְּלִים אֶת־יוֺם הַשַּׁבָּת,LBH
Neh 13:18,הֲלוֺא כֹה עָשׂוּ אֲבֹתֵיכֶם וַיָּבֵא אֱלֹהֵינוּ עָלֵינוּ אֵת כָּל־הָרָעָה הַזֹּאת וְעַל הָעִיר הַזֹּאת וְאַתֶּם מוֺסִיפִים חָרוֺן עַל־יִשְׂרָאֵל לְחַלֵּל אֶת־הַשַּׁבָּת,LBH
Neh 13:19,וַיְהִי כַּאֲשֶׁר צָלֲלוּ שַׁעֲרֵי יְרוּשָׁלִַם לִפְנֵי הַשַּׁבָּת וָאֹמְרָה וַיִּסָּגְרוּ הַדְּלָתוֺת וָאֹמְרָה אֲשֶׁר לֹא יִפְתָּחוּם עַד אַחַר הַשַּׁבָּת וּמִנְּעָרַי הֶעֱמַדְתִּי עַל־הַשְּׁעָרִים לֹא־יָבוֺא מַשָּׂא בְּיוֺם הַשַּׁבָּת,LBH
Neh 13:20,וַיָּלִינוּ הָרֹכְלִים וּמֹכְרֵי כָל־מִמְכָּר מִחוּץ לִירוּשָׁלִָם פַּעַם וּשְׁתָּיִם,LBH
Neh 13:21,וָאָעִידָה בָהֶם וָאֹמְרָה אֲלֵיהֶם מַדּוּעַ אַתֶּם לֵנִים נֶגֶד הַחוֺמָה אִם־תִּשְׁנוּ יָד אֶשְׁלַח בָּכֶם מִן־הָעֵת הַהִיא לֹא־בָאוּ בַּשַּׁבָּת,LBH
Neh 13:22,וָאֹמְרָה לַלְוִיִּם אֲשֶׁר יִהְיוּ מִטַּהֲרִים וּבָאִים שֹׁמְרִים הַשְּׁעָרִים לְקַדֵּשׁ אֶת־יוֺם הַשַּׁבָּת גַּם־זֹאת זָכְרָה־לִּי אֱלֹהַי וְחוּסָה עָלַי כְּרֹב חַסְדֶּךָ,LBH
Neh 13:23,גַּם בַּיָּמִים הָהֵם רָאִיתִי אֶת־הַיְּהוּדִים הֹשִׁיבוּ נָשִׁים אְַדֳּדִיּוֺת עַמֳּנִיּוֺת מוֺאֲבִיּוֺת,LBH
Neh 13:24,וּבְנֵיהֶם חֲצִי מְדַבֵּר אַשְׁדּוֺדִית וְאֵינָם מַכִּירִים לְדַבֵּר יְהוּדִית וְכִלְשׁוֺן עַם וָעָם,LBH
Neh 13:25,וָאָרִיב עִמָּם וָאֲקַלְלֵם וָאַכֶּה מֵהֶם אֲנָשִׁים וָאֶמְרְטֵם וָאַשְׁבִּיעֵם בֵּאלֹהִים אִם־תִּתְּנוּ בְנֹתֵיכֶם לִבְנֵיהֶם וְאִם־תִּשְׂאוּ מִבְּנֹתֵיהֶם לִבְנֵיכֶם וְלָכֶם,LBH
Neh 13:26,הֲלוֺא עַל־אֵלֶּה חָטָא־שְׁלֹמֹה מֶלֶךְ יִשְׂרָאֵל וּבַגּוֺיִם הָרַבִּים לֹא־הָיָה מֶלֶךְ כָּמֹהוּ וְאָהוּב לֵאלֹהָיו הָיָה וַיִּתְּנֵהוּ אֱלֹהִים מֶלֶךְ עַל־כָּל־יִשְׂרָאֵל גַּם־אוֺתוֺ הֶחֱטִיאוּ הַנָּשִׁים הַנָּכְרִיּוֺת,LBH
Neh 13:27,וְלָכֶם הֲנִשְׁמַע לַעֲשֹׂת אֵת כָּל־הָרָעָה הַגְּדוֺלָה הַזֹּאת לִמְעֹל בֵּאלֹהֵינוּ לְהֹשִׁיב נָשִׁים נָכְרִיּוֺת,LBH
Neh 13:28,וּמִבְּנֵי יוֺיָדָע בֶּן־אֶלְיָשִׁיב הַכֹּהֵן הַגָּדוֺל חָתָן לְסַנְבַלַּט הַחֹרֹנִי וָאַבְרִיחֵהוּ מֵעָלָי,LBH
Neh 13:29,זָכְרָה לָהֶם אֱלֹהָי עַל גָּאֳלֵי הַכְּהֻנָּה וּבְרִית הַכְּהֻנָּה וְהַלְוִיִּם,LBH
Neh 13:30,וְטִהַרְתִּים מִכָּל־נֵכָר וָאַעֲמִידָה מִשְׁמָרוֺת לַכֹּהֲנִים וְלַלְוִיִּם אִישׁ בִּמְלַאכְתּוֺ,LBH
Neh 13:31,וּלְקֻרְבַּן הָעֵצִים בְּעִתִּים מְזֻמָּנוֺת וְלַבִּכּוּרִים זָכְרָה־לִּי אֱלֹהַי לְטוֺבָה,LBH
1 Chr 1:1,אָדָם שֵׁת אֱנוֺשׁ,LBH
1 Chr 1:2,קֵינָן מַהֲלַלְאֵל יָרֶד,LBH
1 Chr 1:3,חֲנוֺךְ מְתוּשֶׁלַח לָמֶךְ,LBH
1 Chr 1:4,נֹחַ שֵׁם חָם וָיָפֶת,LBH
1 Chr 1:5,בְּנֵי יֶפֶת גֹּמֶר וּמָגוֺג וּמָדַי וְיָוָן וְתֻבָל וּמֶשֶׁךְ וְתִירָס,LBH
1 Chr 1:6,וּבְנֵי גֹּמֶר אַשְׁכֲּנַז וְדִיפַת וְתוֺגַרְמָה,LBH
1 Chr 1:7,וּבְנֵי יָוָן אֱלִישָׁה וְתַרְשִׁישָׁה כִּתִּים וְרוֺדָנִים,LBH
1 Chr 1:8,בְּנֵי חָם כּוּשׁ וּמִצְרַיִם פּוּט וּכְנָעַן,LBH
1 Chr 1:9,וּבְנֵי כוּשׁ סְבָא וַחֲוִילָה וְסַבְתָּא וְרַעְמָא וְסַבְתְּכָא וּבְנֵי רַעְמָא שְׁבָא וּדְדָן,LBH
1 Chr 1:10,וְכוּשׁ יָלַד אֶת־נִמְרוֺד הוּא הֵחֵל לִהְיוֺת גִּבּוֺר בָּאָרֶץ,LBH
1 Chr 1:11,וּמִצְרַיִם יָלַד אֶת־לוּדִים וְאֶת־עֲנָמִים וְאֶת־לְהָבִים וְאֶת־נַפְתֻּחִים,LBH
1 Chr 1:12,וְאֶת־פַּתְרֻסִים וְאֶת־כַּסְלֻחִים אֲשֶׁר יָצְאוּ מִשָּׁם פְּלִשְׁתִּים וְאֶת־כַּפְתֹּרִים,LBH
1 Chr 1:13,וּכְנַעַן יָלַד אֶת־צִידוֺן בְּכֹרוֺ וְאֶת־חֵת,LBH
1 Chr 1:14,וְאֶת־הַיְבוּסִי וְאֶת־הָאֱמֹרִי וְאֵת הַגִּרְגָּשִׁי,LBH
1 Chr 1:15,וְאֶת־הַחִוִּי וְאֶת־הַעַרְקִי וְאֶת־הַסִּינִי,LBH
1 Chr 1:16,וְאֶת־הָאַרְוָדִי וְאֶת־הַצְּמָרִי וְאֶת־הַחֲמָתִי,LBH
1 Chr 1:17,בְּנֵי שֵׁם עֵילָם וְאַשּׁוּר וְאַרְפַּכְשַׁד וְלוּד וַאֲרָם וְעוּץ וְחוּל וְגֶתֶר וָמֶשֶׁךְ,LBH
1 Chr 1:18,וְאַרְפַּכְשַׁד יָלַד אֶת־שָׁלַח וְשֶׁלַח יָלַד אֶת־עֵבֶר,LBH
1 Chr 1:19,וּלְעֵבֶר יֻלַּד שְׁנֵי בָנִים שֵׁם הָאֶחָד פֶּלֶג כִּי בְיָמָיו נִפְלְגָה הָאָרֶץ וְשֵׁם אָחִיו יָקְטָן,LBH
1 Chr 1:20,וְיָקְטָן יָלַד אֶת־אַלְמוֺדָד וְאֶת־שָׁלֶף וְאֶת־חֲצַרְמָוֶת וְאֶת־יָרַח,LBH
1 Chr 1:21,וְאֶת־הֲדוֺרָם וְאֶת־אוּזָל וְאֶת־דִּקְלָה,LBH
1 Chr 1:22,וְאֶת־עֵיבָל וְאֶת־אֲבִימָאֵל וְאֶת־שְׁבָא,LBH
1 Chr 1:23,וְאֶת־אוֺפִיר וְאֶת־חֲוִילָה וְאֶת־יוֺבָב כָּל־אֵלֶּה בְּנֵי יָקְטָן,LBH
1 Chr 1:24,שֵׁם אַרְפַּכְשַׁד שָׁלַח,LBH
1 Chr 1:25,עֵבֶר פֶּלֶג רְעוּ,LBH
1 Chr 1:26,שְׂרוּג נָחוֺר תָּרַח,LBH
1 Chr 1:27,אַבְרָם הוּא אַבְרָהָם,LBH
1 Chr 1:28,בְּנֵי אַבְרָהָם יִצְחָק וְיִשְׁמָעֵאל,LBH
1 Chr 1:29,אֵלֶּה תֹּלְדוֺתָם בְּכוֺר יִשְׁמָעֵאל נְבָיוֺת וְקֵדָר וְאַדְבְּאֵל וּמִבְשָׂם,LBH
1 Chr 1:30,מִשְׁמָע וְדוּמָה מַשָּׂא חֲדַד וְתֵימָא,LBH
1 Chr 1:31,יְטוּר נָפִישׁ וָקֵדְמָה אֵלֶּה הֵם בְּנֵי יִשְׁמָעֵאל,LBH
1 Chr 1:32,וּבְנֵי קְטוּרָה פִּילֶגֶשׁ אַבְרָהָם יָלְדָה אֶת־זִמְרָן וְיָקְשָׁן וּמְדָן וּמִדְיָן וְיִשְׁבָּק וְשׁוּחַ וּבְנֵי יָקְשָׁן שְׁבָא וּדְדָן,LBH
1 Chr 1:33,וּבְנֵי מִדְיָן עֵיפָה וָעֵפֶר וַחֲנוֺךְ וַאֲבִידָע וְאֶלְדָּעָה כָּל־אֵלֶּה בְּנֵי קְטוּרָה,LBH
1 Chr 1:34,וַיּוֺלֶד אַבְרָהָם אֶת־יִצְחָק בְּנֵי יִצְחָק עֵשָׂו וְיִשְׂרָאֵל,LBH
1 Chr 1:35,בְּנֵי עֵשָׂו אֱלִיפַז רְעוּאֵל וִיעוּשׁ וְיַעְלָם וְקֹרַח,LBH
1 Chr 1:36,בְּנֵי אֱלִיפָז תֵּימָן וְאוֺמָר צְפִי וְגַעְתָּם קְנַז וְתִמְנָע וַעֲמָלֵק,LBH
1 Chr 1:37,בְּנֵי רְעוּאֵל נַחַת זֶרַח שַׁמָּה וּמִזָּה,LBH
1 Chr 1:38,וּבְנֵי שֵׂעִיר לוֺטָן וְשׁוֺבָל וְצִבְעוֺן וַעֲנָה וְדִישֹׁן וְאֵצֶר וְדִישָׁן,LBH
1 Chr 1:39,וּבְנֵי לוֺטָן חֹרִי וְהוֺמָם וַאֲחוֺת לוֺטָן תִּמְנָע,LBH
1 Chr 1:40,בְּנֵי שׁוֺבָל עַלְיָן וּמָנַחַת וְעֵיבָל שְׁפִי וְאוֺנָם וּבְנֵי צִבְעוֺן אַיָּה וַעֲנָה,LBH
1 Chr 1:41,בְּנֵי עֲנָה דִּישׁוֺן וּבְנֵי דִישׁוֺן חַמְרָן וְאֶשְׁבָּן וְיִתְרָן וּכְרָן,LBH
1 Chr 1:42,בְּנֵי־אֵצֶר בִּלְהָן וְזַעֲוָן יַעֲקָן בְּנֵי דִישׁוֺן עוּץ וַאֲרָן,LBH
1 Chr 1:43,וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֺם לִפְנֵי מְלָךְ־מֶלֶךְ לִבְנֵי יִשְׂרָאֵל בֶּלַע בֶּן־בְּעוֺר וְשֵׁם עִירוֺ דִּנְהָבָה,LBH
1 Chr 1:44,וַיָּמָת בָּלַע וַיִּמְלֹךְ תַּחְתָּיו יוֺבָב בֶּן־זֶרַח מִבָּצְרָה,LBH
1 Chr 1:45,וַיָּמָת יוֺבָב וַיִּמְלֹךְ תַּחְתָּיו חוּשָׁם מֵאֶרֶץ הַתֵּימָנִי,LBH
1 Chr 1:46,וַיָּמָת חוּשָׁם וַיִּמְלֹךְ תַּחְתָּיו הֲדַד בֶּן־בְּדַד הַמַּכֶּה אֶת־מִדְיָן בִּשְׂדֵה מוֺאָב וְשֵׁם עִירוֺ עֲוִית,LBH
1 Chr 1:47,וַיָּמָת הֲדָד וַיִּמְלֹךְ תַּחְתָּיו שַׂמְלָה מִמַּשְׂרֵקָה,LBH
1 Chr 1:48,וַיָּמָת שַׂמְלָה וַיִּמְלֹךְ תַּחְתָּיו שָׁאוּל מֵרְחֹבוֺת הַנָּהָר,LBH
1 Chr 1:49,וַיָּמָת שָׁאוּל וַיִּמְלֹךְ תַּחְתָּיו בַּעַל חָנָן בֶּן־עַכְבּוֺר,LBH
1 Chr 1:50,וַיָּמָת בַּעַל חָנָן וַיִּמְלֹךְ תַּחְתָּיו הֲדַד וְשֵׁם עִירוֺ פָּעִי וְשֵׁם אִשְׁתּוֺ מְהֵיטַבְאֵל בַּת־מַטְרֵד בַּת מֵי זָהָב,LBH
1 Chr 1:51,וַיָּמָת הֲדָד וַיִּהְיוּ אַלּוּפֵי אֱדוֺם אַלּוּף תִּמְנָע אַלּוּף עַלְוָה אַלּוּף יְתֵת,LBH
1 Chr 1:52,אַלּוּף אָהֳלִיבָמָה אַלּוּף אֵלָה אַלּוּף פִּינֹן,LBH
1 Chr 1:53,אַלּוּף קְנַז אַלּוּף תֵּימָן אַלּוּף מִבְצָר,LBH
1 Chr 1:54,אַלּוּף מַגְדִּיאֵל אַלּוּף עִירָם אֵלֶּה אַלּוּפֵי אֱדוֺם,LBH
1 Chr 2:1,אֵלֶּה בְּנֵי יִשְׂרָאֵל רְאוּבֵן שִׁמְעוֺן לֵוִי וִיהוּדָה יִשָׂשכָר וּזְבֻלוּן,LBH
1 Chr 2:2,דָּן יוֺסֵף וּבִנְיָמִן נַפְתָּלִי גָּד וְאָשֵׁר,LBH
1 Chr 2:3,בְּנֵי יְהוּדָה עֵר וְאוֺנָן וְשֵׁלָה שְׁלוֺשָׁה נוֺלַד לוֺ מִבַּת־שׁוּעַ הַכְּנַעֲנִית וַיְהִי עֵר בְּכוֺר יְהוּדָה רַע בְּעֵינֵי יְהוָה וַיְמִיתֵהוּ,LBH
1 Chr 2:4,וְתָמָר כַּלָּתוֺ יָלְדָה לּוֺ אֶת־פֶּרֶץ וְאֶת־זָרַח כָּל־בְּנֵי יְהוּדָה חֲמִשָּׁה,LBH
1 Chr 2:5,בְּנֵי־פֶרֶץ חֶצְרוֺן וְחָמוּל,LBH
1 Chr 2:6,וּבְנֵי זֶרַח זִמְרִי וְאֵיתָן וְהֵימָן וְכַלְכֹּל וָדָרַע כֻּלָּם חֲמִשָּׁה,LBH
1 Chr 2:7,וּבְנֵי כַּרְמִי עָכָר עוֺכֵר יִשְׂרָאֵל אֲשֶׁר מָעַל בַּחֵרֶם,LBH
1 Chr 2:8,וּבְנֵי אֵיתָן עֲזַרְיָה,LBH
1 Chr 2:9,וּבְנֵי חֶצְרוֺן אֲשֶׁר נוֺלַד־לוֺ אֶת־יְרַחְמְאֵל וְאֶת־רָם וְאֶת־כְּלוּבָי,LBH
1 Chr 2:10,וְרָם הוֺלִיד אֶת־עַמִּינָדָב וְעַמִּינָדָב הוֺלִיד אֶת־נַחְשׁוֺן נְשִׂיא בְּנֵי יְהוּדָה,LBH
1 Chr 2:11,וְנַחְשׁוֺן הוֺלִיד אֶת־שַׂלְמָא וְשַׂלְמָא הוֺלִיד אֶת־בֹּעַז,LBH
1 Chr 2:12,וּבֹעַז הוֺלִיד אֶת־עוֺבֵד וְעוֺבֵד הוֺלִיד אֶת־יִשָׁי,LBH
1 Chr 2:13,וְאִישַׁי הוֺלִיד אֶת־בְּכֹרוֺ אֶת־אֱלִיאָב וַאֲבִינָדָב הַשֵּׁנִי וְשִׁמְעָא הַשְּׁלִישִׁי,LBH
1 Chr 2:14,נְתַנְאֵל הָרְבִיעִי רַדַּי הַחֲמִישִׁי,LBH
1 Chr 2:15,אֹצֶם הַשִּׁשִּׁי דָּוִיד הַשְּׁבִעִי,LBH
1 Chr 2:16,וְאַחְיוֺתֵיהֶם צְרוּיָה וַאֲבִיגָיִל וּבְנֵי צְרוּיָה אַבְשַׁי וְיוֺאָב וַעֲשָׂה־אֵל שְׁלֹשָׁה,LBH
1 Chr 2:17,וַאֲבִיגַיִל יָלְדָה אֶת־עֲמָשָׂא וַאֲבִי עֲמָשָׂא יֶתֶר הַיִּשְׁמְעֵאלִי,LBH
1 Chr 2:18,וְכָלֵב בֶּן־חֶצְרוֺן הוֺלִיד אֶת־עֲזוּבָה אִשָּׁה וְאֶת־יְרִיעוֺת וְאֵלֶּה בָנֶיהָ יֵשֶׁר וְשׁוֺבָב וְאַרְדּוֺן,LBH
1 Chr 2:19,וַתָּמָת עֲזוּבָה וַיִּקַּח־לוֺ כָלֵב אֶת־אֶפְרָת וַתֵּלֶד לוֺ אֶת־חוּר,LBH
1 Chr 2:20,וְחוּר הוֺלִיד אֶת־אוּרִי וְאוּרִי הוֺלִיד אֶת־בְּצַלְאֵל,LBH
1 Chr 2:21,וְאַחַר בָּא חֶצְרוֺן אֶל־בַּת־מָכִיר אֲבִי גִלְעָד וְהוּא לְקָחָהּ וְהוּא בֶּן־שִׁשִּׁים שָׁנָה וַתֵּלֶד לוֺ אֶת־שְׂגוּב,LBH
1 Chr 2:22,וּשְׂגוּב הוֺלִיד אֶת־יָאִיר וַיְהִי־לוֺ עֶשְׂרִים וְשָׁלוֺשׁ עָרִים בְּאֶרֶץ הַגִּלְעָד,LBH
1 Chr 2:23,וַיִּקַּח גְּשׁוּר־וַאֲרָם אֶת־חַוֹּת יָאִיר מֵאִתָּם אֶת־קְנָת וְאֶת־בְּנֹתֶיהָ שִׁשִּׁים עִיר כָּל־אֵלֶּה בְּנֵי מָכִיר אֲבִי־גִלְעָד,LBH
1 Chr 2:24,וְאַחַר מוֺת־חֶצְרוֺן בְּכָלֵב אֶפְרָתָה וְאֵשֶׁת חֶצְרוֺן אֲבִיָּה וַתֵּלֶד לוֺ אֶת־אַשְׁחוּר אֲבִי תְקוֺעַ,LBH
1 Chr 2:25,וַיִּהְיוּ בְנֵי־יְרַחְמְאֵל בְּכוֺר חֶצְרוֺן הַבְּכוֺר רָם וּבוּנָה וָאֹרֶן וָאֹצֶם אֲחִיָּה,LBH
1 Chr 2:26,וַתְּהִי אִשָּׁה אַחֶרֶת לִירַחְמְאֵל וּשְׁמָהּ עֲטָרָה הִיא אֵם אוֺנָם,LBH
1 Chr 2:27,וַיִּהְיוּ בְנֵי־רָם בְּכוֺר יְרַחְמְאֵל מַעַץ וְיָמִין וָעֵקֶר,LBH
1 Chr 2:28,וַיִּהְיוּ בְנֵי־אוֺנָם שַׁמַּי וְיָדָע וּבְנֵי שַׁמַּי נָדָב וַאֲבִישׁוּר,LBH
1 Chr 2:29,וְשֵׁם אֵשֶׁת אֲבִישׁוּר אֲבִיהָיִל וַתֵּלֶד לוֺ אֶת־אַחְבָּן וְאֶת־מוֺלִיד,LBH
1 Chr 2:30,וּבְנֵי נָדָב סֶלֶד וְאַפָּיִם וַיָּמָת סֶלֶד לֹא בָנִים,LBH
1 Chr 2:31,וּבְנֵי אַפַּיִם יִשְׁעִי וּבְנֵי יִשְׁעִי שֵׁשָׁן וּבְנֵי שֵׁשָׁן אַחְלָי,LBH
1 Chr 2:32,וּבְנֵי יָדָע אֲחִי שַׁמַּי יֶתֶר וְיוֺנָתָן וַיָּמָת יֶתֶר לֹא בָנִים,LBH
1 Chr 2:33,וּבְנֵי יוֺנָתָן פֶּלֶת וְזָזָא אֵלֶּה הָיוּ בְּנֵי יְרַחְמְאֵל,LBH
1 Chr 2:34,וְלֹא־הָיָה לְשֵׁשָׁן בָּנִים כִּי אִם־בָּנוֺת וּלְשֵׁשָׁן עֶבֶד מִצְרִי וּשְׁמוֺ יַרְחָע,LBH
1 Chr 2:35,וַיִּתֵּן שֵׁשָׁן אֶת־בִּתּוֺ לְיַרְחָע עַבְדּוֺ לְאִשָּׁה וַתֵּלֶד לוֺ אֶת־עַתָּי,LBH
1 Chr 2:36,וְעַתַּי הֹלִיד אֶת־נָתָן וְנָתָן הוֺלִיד אֶת־זָבָד,LBH
1 Chr 2:37,וְזָבָד הוֺלִיד אֶת־אֶפְלָל וְאֶפְלָל הוֺלִיד אֶת־עוֺבֵד,LBH
1 Chr 2:38,וְעוֺבֵד הוֺלִיד אֶת־יֵהוּא וְיֵהוּא הוֺלִיד אֶת־עֲזַרְיָה,LBH
1 Chr 2:39,וַעֲזַרְיָה הֹלִיד אֶת־חָלֶץ וְחֶלֶץ הֹלִיד אֶת־אֶלְעָשָׂה,LBH
1 Chr 2:40,וְאֶלְעָשָׂה הֹלִיד אֶת־סִסְמָי וְסִסְמַי הֹלִיד אֶת־שַׁלּוּם,LBH
1 Chr 2:41,וְשַׁלּוּם הוֺלִיד אֶת־יְקַמְיָה וִיקַמְיָה הֹלִיד אֶת־אֱלִישָׁמָע,LBH
1 Chr 2:42,וּבְנֵי כָלֵב אֲחִי יְרַחְמְאֵל מֵישָׁע בְּכֹרוֺ הוּא אֲבִי־זִיף וּבְנֵי מָרֵשָׁה אֲבִי חֶבְרוֺן,LBH
1 Chr 2:43,וּבְנֵי חֶבְרוֺן קֹרַח וְתַפֻּחַ וְרֶקֶם וָשָׁמַע,LBH
1 Chr 2:44,וְשֶׁמַע הוֺלִיד אֶת־רַחַם אֲבִי יָרְקֳעָם וְרֶקֶם הוֺלִיד אֶת־שַׁמָּי,LBH
1 Chr 2:45,וּבֶן־שַׁמַּי מָעוֺן וּמָעוֺן אֲבִי בֵית־צוּר,LBH
1 Chr 2:46,וְעֵיפָה פִּילֶגֶשׁ כָּלֵב יָלְדָה אֶת־חָרָן וְאֶת־מוֺצָא וְאֶת־גָּזֵז וְחָרָן הֹלִיד אֶת־גָּזֵז,LBH
1 Chr 2:47,וּבְנֵי יָהְדָּי רֶגֶם וְיוֺתָם וְגֵישָׁן וָפֶלֶט וְעֵיפָה וָשָׁעַף,LBH
1 Chr 2:48,פִּלֶגֶשׁ כָּלֵב מַעֲכָה יָלַד שֶׁבֶר וְאֶת־תִּרְחֲנָה,LBH
1 Chr 2:49,וַתֵּלֶד שַׁעַף אֲבִי מַדְמַנָּה אֶת־שְׁוָא אֲבִי מַכְבֵּנָה וַאֲבִי גִבְעָא וּבַת־כָּלֵב עַכְסָה,LBH
1 Chr 2:50,אֵלֶּה הָיוּ בְּנֵי כָלֵב בֶּן־חוּר בְּכוֺר אֶפְרָתָה שׁוֺבָל אֲבִי קִרְיַת יְעָרִים,LBH
1 Chr 2:51,שַׂלְמָא אֲבִי בֵית־לָחֶם חָרֵף אֲבִי בֵית־גָּדֵר,LBH
1 Chr 2:52,וַיִּהְיוּ בָנִים לְשׁוֺבָל אֲבִי קִרְיַת יְעָרִים הָרֹאֶה חֲצִי הַמְּנֻחוֺת,LBH
1 Chr 2:53,וּמִשְׁפְּחוֺת קִרְיַת יְעָרִים הַיִּתְרִי וְהַפּוּתִי וְהַשֻּׁמָתִי וְהַמִּשְׁרָעִי מֵאֵלֶּה יָצְאוּ הַצָּרְעָתִי וְהָאֶשְׁתָּאֻלִי,LBH
1 Chr 2:54,בְּנֵי שַׂלְמָא בֵּית לֶחֶם וּנְטוֺפָתִי עַטְרוֺת בֵּית יוֺאָב וַחֲצִי הַמָּנַחְתִּי הַצָּרְעִי,LBH
1 Chr 2:55,וּמִשְׁפְּחוֺת סֹפְרִים יְֹבֵי יַעְבֵּץ תִּרְעָתִים שִׁמְעָתִים שׂוּכָתִים הֵמָּה הַקִּינִים הַבָּאִים מֵחַמַּת אֲבִי בֵית־רֵכָב,LBH
1 Chr 3:1,וְאֵלֶּה הָיוּ בְּנֵי דָויִד אֲשֶׁר נוֺלַד־לוֺ בְּחֶבְרוֺן הַבְּכוֺר אַמְנֹן לַאֲחִינֹעַם הַיִּזְרְעֵאלִית שֵׁנִי דָּנִיֵּאל לַאֲבִיגַיִל הַכַּרְמְלִית,LBH
1 Chr 3:2,הַשְּׁלִשִׁי לְאַבְשָׁלוֺם בֶּן־מַעֲכָה בַּת־תַּלְמַי מֶלֶךְ גְּשׁוּר הָרְבִיעִי אֲדֹנִיָּה בֶן־חַגִּית,LBH
1 Chr 3:3,הַחֲמִישִׁי שְׁפַטְיָה לַאֲבִיטָל הַשִּׁשִּׁי יִתְרְעָם לְעֶגְלָה אִשְׁתּוֺ,LBH
1 Chr 3:4,שִׁשָּׁה נוֺלַד־לוֺ בְחֶבְרוֺן וַיִּמְלָךְ־שָׁם שֶׁבַע שָׁנִים וְשִׁשָּׁה חֳדָשִׁים וּשְׁלֹשִׁים וְשָׁלוֺשׁ שָׁנָה מָלַךְ בִּירוּשָׁלִָם,LBH
1 Chr 3:5,וְאֵלֶּה נוּלְּדוּ־לוֺ בִּירוּשָׁלָיִם שִׁמְעָא וְשׁוֺבָב וְנָתָן וּשְׁלֹמֹה אַרְבָּעָה לְבַת־שׁוּעַ בַּת־עַמִּיאֵל,LBH
1 Chr 3:6,וְיִבְחָר וֶאֱלִישָׁמָע וֶאֱלִיפָלֶט,LBH
1 Chr 3:7,וְנֹגַהּ וְנֶפֶג וְיָפִיעַ,LBH
1 Chr 3:8,וֶאֱלִישָׁמָע וְאֶלְיָדָע וֶאֱלִיפֶלֶט תִּשְׁעָה,LBH
1 Chr 3:9,כֹּל בְּנֵי דָוִיד מִלְּבַד בְּנֵי־פִילַגְשִׁים וְתָמָר אֲחוֺתָם,LBH
1 Chr 3:10,וּבֶן־שְׁלֹמֹה רְחַבְעָם אֲבִיָּה בְנוֺ אָסָא בְנוֺ יְהוֺשָׁפָט בְּנוֺ,LBH
1 Chr 3:11,יוֺרָם בְּנוֺ אֲחַזְיָהוּ בְנוֺ יוֺאָשׁ בְּנוֺ,LBH
1 Chr 3:12,אֲמַצְיָהוּ בְנוֺ עֲזַרְיָה בְנוֺ יוֺתָם בְּנוֺ,LBH
1 Chr 3:13,אָחָז בְּנוֺ חִזְקִיָּהוּ בְנוֺ מְנַשֶּׁה בְנוֺ,LBH
1 Chr 3:14,אָמוֺן בְּנוֺ יֹאשִׁיָּהוּ בְנוֺ,LBH
1 Chr 3:15,וּבְנֵי יֹאשִׁיָּהוּ הַבְּכוֺר יוֺחָנָן הַשֵּׁנִי יְהוֺיָקִים הַשְּׁלִשִׁי צִדְקִיָּהוּ הָרְבִיעִי שַׁלּוּם,LBH
1 Chr 3:16,וּבְנֵי יְהוֺיָקִים יְכָנְיָה בְנוֺ צִדְקִיָּה בְנוֺ,LBH
1 Chr 3:17,וּבְנֵי יְכָנְיָה אַסִּר שְׁאַלְתִּיאֵל בְּנוֺ,LBH
1 Chr 3:18,וּמַלְכִּירָם וּפְדָיָה וְשֶׁנְאַצַּר יְקַמְיָה הוֺשָׁמָע וּנְדַבְיָה,LBH
1 Chr 3:19,וּבְנֵי פְדָיָה זְרֻבָּבֶל וְשִׁמְעִי וּבֶן־זְרֻבָּבֶל מְשֻׁלָּם וַחֲנַנְיָה וּשְׁלֹמִית אֲחוֺתָם,LBH
1 Chr 3:20,וַחֲשֻׁבָה וָאֹהֶל וּבֶרֶכְיָה וַחֲסַדְיָה יוּשַׁב חֶסֶד חָמֵשׁ,LBH
1 Chr 3:21,וּבֶן־חֲנַנְיָה פְּלַטְיָה וִישַׁעְיָה בְּנֵי רְפָיָה בְּנֵי אַרְנָן בְּנֵי עֹבַדְיָה בְּנֵי שְׁכַנְיָה,LBH
1 Chr 3:22,וּבְנֵי שְׁכַנְיָה שְׁמַעְיָה וּבְנֵי שְׁמַעְיָה חַטּוּשׁ וְיִגְאָל וּבָרִיחַ וּנְעַרְיָה וְשָׁפָט שִׁשָּׁה,LBH
1 Chr 3:23,וּבֶן־נְעַרְיָה אֶלְיוֺעֵינַי וְחִזְקִיָּה וְעַזְרִיקָם שְׁלֹשָׁה,LBH
1 Chr 3:24,וּבְנֵי אֶלְיוֺעֵינַי הוֺדַוְיָהוּ וְאֶלְיָשִׁיב וּפְלָיָה וְעַקּוּב וְיוֺחָנָן וּדְלָיָה וַעֲנָנִי שִׁבְעָה,LBH
1 Chr 4:1,בְּנֵי יְהוּדָה פֶּרֶץ חֶצְרוֺן וְכַרְמִי וְחוּר וְשׁוֺבָל,LBH
1 Chr 4:2,וּרְאָיָה בֶן־שׁוֺבָל הוֺלִיד אֶת־יַחַת וְיַחַת הֹלִיד אֶת־אֲחוּמַי וְאֶת־לָהַד אֵלֶּה מִשְׁפְּחוֺת הַצָּרְעָתִי,LBH
1 Chr 4:3,וְאֵלֶּה אֲבִי עֵיטָם יִזְרְעֶאל וְיִשְׁמָא וְיִדְבָּשׁ וְשֵׁם אֲחוֺתָם הַצְלֶלְפּוֺנִי,LBH
1 Chr 4:4,וּפְנוּאֵל אֲבִי גְדֹר וְעֵזֶר אֲבִי חוּשָׁה אֵלֶּה בְנֵי־חוּר בְּכוֺר אֶפְרָתָה אֲבִי בֵּית לָחֶם,LBH
1 Chr 4:5,וּלְאַשְׁחוּר אֲבִי תְקוֺעַ הָיוּ שְׁתֵּי נָשִׁים חֶלְאָה וְנַעֲרָה,LBH
1 Chr 4:6,וַתֵּלֶד לוֺ נַעֲרָה אֶת־אֲחֻזָּם וְאֶת־חֵפֶר וְאֶת־תֵּימְנִי וְאֶת־הָאֲחַשְׁתָּרִי אֵלֶּה בְּנֵי נַעֲרָה,LBH
1 Chr 4:7,וּבְנֵי חֶלְאָה צֶרֶת וְצֹחַר וְאֶתְנָן,LBH
1 Chr 4:8,וְקוֺץ הוֺלִיד אֶת־עָנוּב וְאֶת־הַצֹּבֵבָה וּמִשְׁפְּחוֺת אֲחַרְחֵל בֶּן־הָרוּם,LBH
1 Chr 4:9,וַיְהִי יַעְבֵּץ נִכְבָּד מֵאֶחָיו וְאִמּוֺ קָרְאָה שְׁמוֺ יַעְבֵּץ לֵאמֹר כִּי יָלַדְתִּי בְּעֹצֶב,LBH
1 Chr 4:10,וַיִּקְרָא יַעְבֵּץ לֵאלֹהֵי יִשְׂרָאֵל לֵאמֹר אִם־בָּרֵךְ תְּבָרֲכֵנִי וְהִרְבִּיתָ אֶת־גְּבוּלִי וְהָיְתָה יָדְךָ עִמִּי וְעָשִׂיתָ מֵּרָעָה לְבִלְתִּי עָצְבִּי וַיָּבֵא אֱלֹהִים אֵת אֲשֶׁר־שָׁאָל,LBH
1 Chr 4:11,וּכְלוּב אֲחִי־שׁוּחָה הוֺלִיד אֶת־מְחִיר הוּא אֲבִי אֶשְׁתּוֺן,LBH
1 Chr 4:12,וְאֶשְׁתּוֺן הוֺלִיד אֶת־בֵּית רָפָא וְאֶת־פָּסֵחַ וְאֶת־תְּחִנָּה אֲבִי עִיר נָחָשׁ אֵלֶּה אַנְשֵׁי רֵכָה,LBH
1 Chr 4:13,וּבְנֵי קְנַז עָתְנִיאֵל וּשְׂרָיָה וּבְנֵי עָתְנִיאֵל חֲתַת,LBH
1 Chr 4:14,וּמְעוֺנֹתַי הוֺלִיד אֶת־עָפְרָה וּשְׂרָיָה הוֺלִיד אֶת־יוֺאָב אֲבִי גֵּיא חֲרָשִׁים כִּי חֲרָשִׁים הָיוּ,LBH
1 Chr 4:15,וּבְנֵי כָּלֵב בֶּן־יְפֻנֶּה עִירוּ אֵלָה וָנָעַם וּבְנֵי אֵלָה וּקְנַז,LBH
1 Chr 4:16,וּבְנֵי יְהַלֶּלְאֵל זִיף וְזִיפָה תִּירְיָא וַאֲשַׂרְאֵל,LBH
1 Chr 4:17,וּבֶן־עֶזְרָה יֶתֶר וּמֶרֶד וְעֵפֶר וְיָלוֺן וַתַּהַר אֶת־מִרְיָם וְאֶת־שַׁמַּי וְאֶת־יִשְׁבָּח אֲבִי אֶשְׁתְּמֹעַ,LBH
1 Chr 4:18,וְאִשְׁתּוֺ הַיְהֻדִיָּה יָלְדָה אֶת־יֶרֶד אֲבִי גְדוֺר וְאֶת־חֶבֶר אֲבִי שׂוֺכוֺ וְאֶת־יְקוּתִיאֵל אֲבִי זָנוֺחַ וְאֵלֶּה בְּנֵי בִּתְיָה בַת־פַּרְעֹה אֲשֶׁר לָקַח מָרֶד,LBH
1 Chr 4:19,וּבְנֵי אֵשֶׁת הוֺדִיָּה אֲחוֺת נַחַם אֲבִי קְעִילָה הַגַּרְמִי וְאֶשְׁתְּמֹעַ הַמַּעֲכָתִי,LBH
1 Chr 4:20,וּבְנֵי שִׁימוֺן אַמְנוֺן וְרִנָּה בֶּן־חָנָן וְתִילוֺן וּבְנֵי יִשְׁעִי זוֺחֵת וּבֶן־זוֺחֵת,LBH
1 Chr 4:21,בְּנֵי שֵׁלָה בֶן־יְהוּדָה עֵר אֲבִי לֵכָה וְלַעְדָּה אֲבִי מָרֵשָׁה וּמִשְׁפְּחוֺת בֵּית־עֲבֹדַת הַבֻּץ לְבֵית אַשְׁבֵּעַ,LBH
1 Chr 4:22,וְיוֺקִים וְאַנְשֵׁי כֹזֵבָא וְיוֺאָשׁ וְשָׂרָף אֲשֶׁר־בָּעֲלוּ לְמוֺאָב וְיָשֻׁבִי לָחֶם וְהַדְּבָרִים עַתִּיקִים,LBH
1 Chr 4:23,הֵמָּה הַיּוֺצְרִים וְיֹשְׁבֵי נְטָעִים וּגְדֵרָה עִם־הַמֶּלֶךְ בִּמְלַאכְתּוֺ יָשְׁבוּ שָׁם,LBH
1 Chr 4:24,בְּנֵי שִׁמְעוֺן נְמוּאֵל וְיָמִין יָרִיב זֶרַח שָׁאוּל,LBH
1 Chr 4:25,שַׁלֻּם בְּנוֺ מִבְשָׂם בְּנוֺ מִשְׁמָע בְּנוֺ,LBH
1 Chr 4:26,וּבְנֵי מִשְׁמָע חַמּוּאֵל בְּנוֺ זַכּוּר בְּנוֺ שִׁמְעִי בְנוֺ,LBH
1 Chr 4:27,וּלְשִׁמְעִי בָּנִים שִׁשָּׁה עָשָׂר וּבָנוֺת שֵׁשׁ וּלְאֶחָיו אֵין בָּנִים רַבִּים וְכֹל מִשְׁפַּחְתָּם לֹא הִרְבּוּ עַד־בְּנֵי יְהוּדָה,LBH
1 Chr 4:28,וַיֵּשְׁבוּ בִּבְאֵר־שֶׁבַע וּמוֺלָדָה וַחֲצַר שׁוּעָל,LBH
1 Chr 4:29,וּבְבִלְהָה וּבְעֶצֶם וּבְתוֺלָד,LBH
1 Chr 4:30,וּבִבְתוּאֵל וּבְחָרְמָה וּבְצִיקְלָג,LBH
1 Chr 4:31,וּבְבֵית מַרְכָּבוֺת וּבַחֲצַר סוּסִים וּבְבֵית בִּרְאִי וּבְשַׁעֲרָיִם אֵלֶּה עָרֵיהֶם עַד־מְלֹךְ דָּוִיד,LBH
1 Chr 4:32,וְחַצְרֵיהֶם עֵיטָם וָעַיִן רִמּוֺן וְתֹכֶן וְעָשָׁן עָרִים חָמֵשׁ,LBH
1 Chr 4:33,וְכָל־חַצְרֵיהֶם אֲשֶׁר סְבִיבוֺת הֶעָרִים הָאֵלֶּה עַד־בָּעַל זֹאת מוֺשְׁבֹתָם וְהִתְיַחְשָׂם לָהֶם,LBH
1 Chr 4:34,וּמְשׁוֺבָב וְיַמְלֵךְ וְיוֺשָׁה בֶּן־אֲמַצְיָה,LBH
1 Chr 4:35,וְיוֺאֵל וְיֵהוּא בֶּן־יוֺשִׁבְיָה בֶּן־שְׂרָיָה בֶּן־עֲשִׂיאֵל,LBH
1 Chr 4:36,וְאֶלְיוֺעֵינַי וְיַעֲקֹבָה וִישׁוֺחָיָה וַעֲשָׂיָה וַעֲדִיאֵל וִישִׂימִאֵל וּבְנָיָה,LBH
1 Chr 4:37,וְזִיזָא בֶן־שִׁפְעִי בֶן־אַלּוֺן בֶּן־יְדָיָה בֶן־שִׁמְרִי בֶּן־שְׁמַעְיָה,LBH
1 Chr 4:38,אֵלֶּה הַבָּאִים בְּשֵׁמוֺת נְשִׂיאִים בְּמִשְׁפְּחוֺתָם וּבֵית אֲבוֺתֵיהֶם פָּרְצוּ לָרוֺב,LBH
1 Chr 4:39,וַיֵּלְכוּ לִמְבוֺא גְדֹר עַד לְמִזְרַח הַגָּיְא לְבַקֵּשׁ מִרְעֶה לְצֹאנָם,LBH
1 Chr 4:40,וַיִּמְצְאוּ מִרְעֶה שָׁמֵן וָטוֺב וְהָאָרֶץ רַחֲבַת יָדַיִם וְשֹׁקֶטֶת וּשְׁלֵוָה כִּי מִן־חָם הַיֹּשְׁבִים שָׁם לְפָנִים,LBH
1 Chr 4:41,וַיָּבֹאוּ אֵלֶּה הַכְּתוּבִים בְּשֵׁמוֺת בִּימֵי יְחִזְקִיָּהוּ מֶלֶךְ־יְהוּדָה וַיַּכּוּ אֶת־אָהֳלֵיהֶם וְאֶת־הַמְּעוּנִים אֲשֶׁר נִמְצְאוּ־שָׁמָּה וַיַּחֲרִימֻם עַד־הַיּוֺם הַזֶּה וַיֵּשְׁבוּ תַּחְתֵּיהֶם כִּי־מִרְעֶה לְצֹאנָם שָׁם,LBH
1 Chr 4:42,וּמֵהֶם מִן־בְּנֵי שִׁמְעוֺן הָלְכוּ לְהַר שֵׂעִיר אֲנָשִׁים חֲמֵשׁ מֵאוֺת וּפְלַטְיָה וּנְעַרְיָה וּרְפָיָה וְעֻזִּיאֵל בְּנֵי יִשְׁעִי בְּרֹאשָׁם,LBH
1 Chr 4:43,וַיַּכּוּ אֶת־שְׁאֵרִית הַפְּלֵטָה לַעֲמָלֵק וַיֵּשְׁבוּ שָׁם עַד הַיּוֺם הַזֶּה,LBH
1 Chr 5:1,וּבְנֵי רְאוּבֵן בְּכוֺר־יִשְׂרָאֵל כִּי הוּא הַבְּכוֺר וּבְחַלְּלוֺ יְצוּעֵי אָבִיו נִתְּנָה בְּכֹרָתוֺ לִבְנֵי יוֺסֵף בֶּן־יִשְׂרָאֵל וְלֹא לְהִתְיַחֵשׂ לַבְּכֹרָה,LBH
1 Chr 5:2,כִּי יְהוּדָה גָּבַר בְּאֶחָיו וּלְנָגִיד מִמֶּנּוּ וְהַבְּכֹרָה לְיוֺסֵף,LBH
1 Chr 5:3,בְּנֵי רְאוּבֵן בְּכוֺר יִשְׂרָאֵל חֲנוֺךְ וּפַלּוּא חֶצְרוֺן וְכַרְמִי,LBH
1 Chr 5:4,בְּנֵי יוֺאֵל שְׁמַעְיָה בְנוֺ גּוֺג בְּנוֺ שִׁמְעִי בְנוֺ,LBH
1 Chr 5:5,מִיכָה בְנוֺ רְאָיָה בְנוֺ בַּעַל בְּנוֺ,LBH
1 Chr 5:6,בְּאֵרָה בְנוֺ אֲשֶׁר הֶגְלָה תִּלְּגַת פִּלְנְאֶסֶר מֶלֶךְ אַשֻּׁר הוּא נָשִׂיא לָראוּבֵנִי,LBH
1 Chr 5:7,וְאֶחָיו לְמִשְׁפְּחֹתָיו בְּהִתְיַחֵשׂ לְתֹלְדוֺתָם הָרֹאשׁ יְעִיאֵל וּזְכַרְיָהוּ,LBH
1 Chr 5:8,וּבֶלַע בֶּן־עָזָז בֶּן־שֶׁמַע בֶּן־יוֺאֵל הוּא יוֺשֵׁב בַּעֲרֹעֵר וְעַד־נְבוֺ וּבַעַל מְעוֺן,LBH
1 Chr 5:9,וְלַמִּזְרָח יָשַׁב עַד־לְבוֺא מִדְבָּרָה לְמִן־הַנָּהָר פְּרָת כִּי מִקְנֵיהֶם רָבוּ בְּאֶרֶץ גִּלְעָד,LBH
1 Chr 5:10,וּבִימֵי שָׁאוּל עָשׂוּ מִלְחָמָה עִם־הַהַגְרִאִים וַיִּפְּלוּ בְּיָדָם וַיֵּשְׁבוּ בְּאָהֳלֵיהֶם עַל־כָּל־פְּנֵי מִזְרָח לַגִּלְעָד,LBH
1 Chr 5:11,וּבְנֵי־גָד לְנֶגְדָּם יָשְׁבוּ בְּאֶרֶץ הַבָּשָׁן עַד־סַלְכָה,LBH
1 Chr 5:12,יוֺאֵל הָרֹאשׁ וְשָׁפָם הַמִּשְׁנֶה וְיַעְנַי וְשָׁפָט בַּבָּשָׁן,LBH
1 Chr 5:13,וַאֲחֵיהֶם לְבֵית אֲבוֺתֵיהֶם מִיכָאֵל וּמְשֻׁלָּם וְשֶׁבַע וְיוֺרַי וְיַעְכָּן וְזִיעַ וָעֵבֶר שִׁבְעָה,LBH
1 Chr 5:14,אֵלֶּה בְּנֵי אֲבִיחַיִל בֶּן־חוּרִי בֶּן־יָרוֺחַ בֶּן־גִּלְעָד בֶּן־מִיכָאֵל בֶּן־יְשִׁישַׁי בֶּן־יַחְדּוֺ בֶּן־בּוּז,LBH
1 Chr 5:15,אֲחִי בֶּן־עַבְדִּיאֵל בֶּן־גּוּנִי רֹאשׁ לְבֵית אֲבוֺתָם,LBH
1 Chr 5:16,וַיֵּשְׁבוּ בַּגִּלְעָד בַּבָּשָׁן וּבִבְנֹתֶיהָ וּבְכָל־מִגְרְשֵׁי שָׁרוֺן עַל־תוֺצְאוֺתָם,LBH
1 Chr 5:17,כֻּלָּם הִתְיַחְשׂוּ בִּימֵי יוֺתָם מֶלֶךְ־יְהוּדָה וּבִימֵי יָרָבְעָם מֶלֶךְ־יִשְׂרָאֵל,LBH
1 Chr 5:18,בְּנֵי־רְאוּבֵן וְגָדִי וַחֲצִי שֵׁבֶט־מְנַשֶּׁה מִן־בְּנֵי־חַיִל אֲנָשִׁים נֹשְׂאֵי מָגֵן וְחֶרֶב וְדֹרְכֵי קֶשֶׁת וּלְמוּדֵי מִלְחָמָה אַרְבָּעִים וְאַרְבָּעָה אֶלֶף וּשְׁבַע־מֵאוֺת וְשִׁשִּׁים יֹצְאֵי צָבָא,LBH
1 Chr 5:19,וַיַּעֲשׂוּ מִלְחָמָה עִם־הַהַגְרִיאִים וִיטוּר וְנָפִישׁ וְנוֺדָב,LBH
1 Chr 5:20,וַיֵּעָזְרוּ עֲלֵיהֶם וַיִּנָּתְנוּ בְיָדָם הַהַגְרִיאִים וְכֹל שֶׁעִמָּהֶם כִּי לֵאלֹהִים זָעֲקוּ בַּמִּלְחָמָה וְנַעְתּוֺר לָהֶם כִּי־בָטְחוּ בוֺ,LBH
1 Chr 5:21,וַיִּשְׁבּוּ מִקְנֵיהֶם גְּמַלֵּיהֶם חֲמִשִּׁים אֶלֶף וְצֹאן מָאתַיִם וַחֲמִשִּׁים אֶלֶף וַחֲמוֺרִים אַלְפָּיִם וְנֶפֶשׁ אָדָם מֵאָה אָלֶף,LBH
1 Chr 5:22,כִּי־חֲלָלִים רַבִּים נָפָלוּ כִּי מֵהָאֱלֹהִים הַמִּלְחָמָה וַיֵּשְׁבוּ תַחְתֵּיהֶם עַד־הַגֹּלָה,LBH
1 Chr 5:23,וּבְנֵי חֲצִי שֵׁבֶט מְנַשֶּׁה יָשְׁבוּ בָּאָרֶץ מִבָּשָׁן עַד־בַּעַל חֶרְמוֺן וּשְׂנִיר וְהַר־חֶרְמוֺן הֵמָּה רָבוּ,LBH
1 Chr 5:24,וְאֵלֶּה רָאשֵׁי בֵית־אֲבוֺתָם וְעֵפֶר וְיִשְׁעִי וֶאֱלִיאֵל וְעַזְרִיאֵל וְיִרְמְיָה וְהוֺדַוְיָה וְיַחְדִּיאֵל אֲנָשִׁים גִּבּוֺרֵי חַיִל אַנְשֵׁי שֵׁמוֺת רָאשִׁים לְבֵית אֲבוֺתָם,LBH
1 Chr 5:25,וַיִּמְעֲלוּ בֵּאלֹהֵי אֲבוֺתֵיהֶם וַיִּזְנוּ אַחֲרֵי אֱלֹהֵי עַמֵּי־הָאָרֶץ אֲשֶׁר־הִשְׁמִיד אֱלֹהִים מִפְּנֵיהֶם,LBH
1 Chr 5:26,וַיָּעַר אֱלֹהֵי יִשְׂרָאֵל אֶת־רוּחַ פּוּל מֶלֶךְ־אַשּׁוּר וְאֶת־רוּחַ תִּלְּגַת פִּלְנֶסֶר מֶלֶךְ אַשּׁוּר וַיַּגְלֵם לָראוּבֵנִי וְלַגָּדִי וְלַחֲצִי שֵׁבֶט מְנַשֶּׁה וַיְבִיאֵם לַחְלַח וְחָבוֺר וְהָרָא וּנְהַר גּוֺזָן עַד הַיּוֺם הַזֶּה,LBH
1 Chr 5:27,בְּנֵי לֵוִי גֵּרְשׁוֺן קְהָת וּמְרָרִי,LBH
1 Chr 5:28,וּבְנֵי קְהָת עַמְרָם יִצְהָר וְחֶבְרוֺן וְעֻזִּיאֵל,LBH
1 Chr 5:29,וּבְנֵי עַמְרָם אַהֲרֹן וּמֹשֶׁה וּמִרְיָם וּבְנֵי אַהֲרֹן נָדָב וַאֲבִיהוּא אֶלְעָזָר וְאִיתָמָר,LBH
1 Chr 5:30,אֶלְעָזָר הוֺלִיד אֶת־פִּינְחָס פִּינְחָס הֹלִיד אֶת־אֲבִישׁוּעַ,LBH
1 Chr 5:31,וַאֲבִישׁוּעַ הוֺלִיד אֶת־בֻּקִּי וּבֻקִּי הוֺלִיד אֶת־עֻזִּי,LBH
1 Chr 5:32,וְעֻזִּי הוֺלִיד אֶת־זְרַחְיָה וּזְרַחְיָה הוֺלִיד אֶת־מְרָיוֺת,LBH
1 Chr 5:33,מְרָיוֺת הוֺלִיד אֶת־אֲמַרְיָה וַאֲמַרְיָה הוֺלִיד אֶת־אֲחִיטוּב,LBH
1 Chr 5:34,וַאֲחִיטוּב הוֺלִיד אֶת־צָדוֺק וְצָדוֺק הוֺלִיד אֶת־אֲחִימָעַץ,LBH
1 Chr 5:35,וַאֲחִימַעַץ הוֺלִיד אֶת־עֲזַרְיָה וַעֲזַרְיָה הוֺלִיד אֶת־יוֺחָנָן,LBH
1 Chr 5:36,וְיוֺחָנָן הוֺלִיד אֶת־עֲזַרְיָה הוּא אֲשֶׁר כִּהֵן בַּבַּיִת אֲשֶׁר־בָּנָה שְׁלֹמֹה בִּירוּשָׁלִָם,LBH
1 Chr 5:37,וַיּוֺלֶד עֲזַרְיָה אֶת־אֲמַרְיָה וַאֲמַרְיָה הוֺלִיד אֶת־אֲחִיטוּב,LBH
1 Chr 5:38,וַאֲחִיטוּב הוֺלִיד אֶת־צָדוֺק וְצָדוֺק הוֺלִיד אֶת־שַׁלּוּם,LBH
1 Chr 5:39,וְשַׁלּוּם הוֺלִיד אֶת־חִלְקִיָּה וְחִלְקִיָּה הוֺלִיד אֶת־עֲזַרְיָה,LBH
1 Chr 5:40,וַעֲזַרְיָה הוֺלִיד אֶת־שְׂרָיָה וּשְׂרָיָה הוֺלִיד אֶת־יְהוֺצָדָק,LBH
1 Chr 5:41,וִיהוֺצָדָק הָלַךְ בְּהַגְלוֺת יְהוָה אֶת־יְהוּדָה וִירוּשָׁלִָם בְּיַד נְבֻכַדְנֶאצַּר,LBH
1 Chr 6:1,בְּנֵי לֵוִי גֵּרְשֹׁם קְהָת וּמְרָרִי,LBH
1 Chr 6:2,וְאֵלֶּה שְׁמוֺת בְּנֵי־גֵרְשׁוֺם לִבְנִי וְשִׁמְעִי,LBH
1 Chr 6:3,וּבְנֵי קְהָת עַמְרָם וְיִצְהָר וְחֶבְרוֺן וְעֻזִּיאֵל,LBH
1 Chr 6:4,בְּנֵי מְרָרִי מַחְלִי וּמֻשִׁי וְאֵלֶּה מִשְׁפְּחוֺת הַלֵּוִי לַאֲבוֺתֵיהֶם,LBH
1 Chr 6:5,לְגֵרְשׁוֺם לִבְנִי בְנוֺ יַחַת בְּנוֺ זִמָּה בְנוֺ,LBH
1 Chr 6:6,יוֺאָח בְּנוֺ עִדּוֺ בְנוֺ זֶרַח בְּנוֺ יְאָתְרַי בְּנוֺ,LBH
1 Chr 6:7,בְּנֵי קְהָת עַמִּינָדָב בְּנוֺ קֹרַח בְּנוֺ אַסִּיר בְּנוֺ,LBH
1 Chr 6:8,אֶלְקָנָה בְנוֺ וְאֶבְיָסָף בְּנוֺ וְאַסִּיר בְּנוֺ,LBH
1 Chr 6:9,תַּחַת בְּנוֺ אוּרִיאֵל בְּנוֺ עֻזִּיָּה בְנוֺ וְשָׁאוּל בְּנוֺ,LBH
1 Chr 6:10,וּבְנֵי אֶלְקָנָה עֲמָשַׂי וַאֲחִימוֺת,LBH
1 Chr 6:11,אֶלְקָנָה בְּנֵי אֶלְקָנָה צוֺפַי בְּנוֺ וְנַחַת בְּנוֺ,LBH
1 Chr 6:12,אֱלִיאָב בְּנוֺ יְרֹחָם בְּנוֺ אֶלְקָנָה בְנוֺ,LBH
1 Chr 6:13,וּבְנֵי שְׁמוּאֵל הַבְּכֹר וַשְׁנִי וַאֲבִיָּה,LBH
1 Chr 6:14,בְּנֵי מְרָרִי מַחְלִי לִבְנִי בְנוֺ שִׁמְעִי בְנוֺ עֻזָּה בְנוֺ,LBH
1 Chr 6:15,שִׁמְעָא בְנוֺ חַגִּיָּה בְנוֺ עֲשָׂיָה בְנוֺ,LBH
1 Chr 6:16,וְאֵלֶּה אֲשֶׁר הֶעֱמִיד דָּוִיד עַל־יְדֵי־שִׁיר בֵּית יְהוָה מִמְּנוֺחַ הָאָרוֺן,LBH
1 Chr 6:17,וַיִּהְיוּ מְשָׁרְתִים לִפְנֵי מִשְׁכַּן אֹהֶל־מוֺעֵד בַּשִּׁיר עַד־בְּנוֺת שְׁלֹמֹה אֶת־בֵּית יְהוָה בִּירוּשָׁלִָם וַיַּעַמְדוּ כְמִשְׁפָּטָם עַל־עֲבוֺדָתָם,LBH
1 Chr 6:18,וְאֵלֶּה הָעֹמְדִים וּבְנֵיהֶם מִבְּנֵי הַקְּהָתִי הֵימָן הַמְשׁוֺרֵר בֶּן־יוֺאֵל בֶּן־שְׁמוּאֵל,LBH
1 Chr 6:19,בֶּן־אֶלְקָנָה בֶּן־יְרֹחָם בֶּן־אֱלִיאֵל בֶּן־תּוֺחַ,LBH
1 Chr 6:20,בֶּן־צוּף בֶּן־אֶלְקָנָה בֶּן־מַחַת בֶּן־עֲמָשָׂי,LBH
1 Chr 6:21,בֶּן־אֶלְקָנָה בֶּן־יוֺאֵל בֶּן־עֲזַרְיָה בֶּן־צְפַנְיָה,LBH
1 Chr 6:22,בֶּן־תַּחַת בֶּן־אַסִּיר בֶּן־אֶבְיָסָף בֶּן־קֹרַח,LBH
1 Chr 6:23,בֶּן־יִצְהָר בֶּן־קְהָת בֶּן־לֵוִי בֶּן־יִשְׂרָאֵל,LBH
1 Chr 6:24,וְאָחִיו אָסָף הָעֹמֵד עַל־יְמִינוֺ אָסָף בֶּן־בֶּרֶכְיָהוּ בֶּן־שִׁמְעָא,LBH
1 Chr 6:25,בֶּן־מִיכָאֵל בֶּן־בַּעֲשֵׂיָה בֶּן־מַלְכִּיָּה,LBH
1 Chr 6:26,בֶּן־אֶתְנִי בֶן־זֶרַח בֶּן־עֲדָיָה,LBH
1 Chr 6:27,בֶּן־אֵיתָן בֶּן־זִמָּה בֶּן־שִׁמְעִי,LBH
1 Chr 6:28,בֶּן־יַחַת בֶּן־גֵּרְשֹׁם בֶּן־לֵוִי,LBH
1 Chr 6:29,וּבְנֵי מְרָרִי אֲחֵיהֶם עַל־הַשְּׂמֹאול אֵיתָן בֶּן־קִישִׁי בֶּן־עַבְדִּי בֶּן־מַלּוּךְ,LBH
1 Chr 6:30,בֶּן־חֲשַׁבְיָה בֶן־אֲמַצְיָה בֶּן־חִלְקִיָּה,LBH
1 Chr 6:31,בֶּן־אַמְצִי בֶן־בָּנִי בֶּן־שָׁמֶר,LBH
1 Chr 6:32,בֶּן־מַחְלִי בֶּן־מוּשִׁי בֶּן־מְרָרִי בֶּן־לֵוִי,LBH
1 Chr 6:33,וַאֲחֵיהֶם הַלְוִיִּם נְתוּנִים לְכָל־עֲבוֺדַת מִשְׁכַּן בֵּית הָאֱלֹהִים,LBH
1 Chr 6:34,וְאַהֲרֹן וּבָנָיו מַקְטִירִים עַל־מִזְבַּח הָעוֺלָה וְעַל־מִזְבַּח הַקְּטֹרֶת לְכֹל מְלֶאכֶת קֹדֶשׁ הַקֳּדָשִׁים וּלְכַפֵּר עַל־יִשְׂרָאֵל כְּכֹל אֲשֶׁר צִוָּה מֹשֶׁה עֶבֶד הָאֱלֹהִים,LBH
1 Chr 6:35,וְאֵלֶּה בְּנֵי אַהֲרֹן אֶלְעָזָר בְּנוֺ פִּינְחָס בְּנוֺ אֲבִישׁוּעַ בְּנוֺ,LBH
1 Chr 6:36,בֻּקִּי בְנוֺ עֻזִּי בְנוֺ זְרַחְיָה בְנוֺ,LBH
1 Chr 6:37,מְרָיוֺת בְּנוֺ אֲמַרְיָה בְנוֺ אֲחִיטוּב בְּנוֺ,LBH
1 Chr 6:38,צָדוֺק בְּנוֺ אֲחִימַעַץ בְּנוֺ,LBH
1 Chr 6:39,וְאֵלֶּה מוֺשְׁבוֺתָם לְטִירוֺתָם בִּגְבוּלָם לִבְנֵי אַהֲרֹן לְמִשְׁפַּחַת הַקְּהָתִי כִּי לָהֶם הָיָה הַגּוֺרָל,LBH
1 Chr 6:40,וַיִּתְּנוּ לָהֶם אֶת־חֶבְרוֺן בְּאֶרֶץ יְהוּדָה וְאֶת־מִגְרָשֶׁיהָ סְבִיבֹתֶיהָ,LBH
1 Chr 6:41,וְאֶת־שְׂדֵה הָעִיר וְאֶת־חֲצֵרֶיהָ נָתְנוּ לְכָלֵב בֶּן־יְפֻנֶּה,LBH
1 Chr 6:42,וְלִבְנֵי אַהֲרֹן נָתְנוּ אֶת־עָרֵי הַמִּקְלָט אֶת־חֶבְרוֺן וְאֶת־לִבְנָה וְאֶת־מִגְרָשֶׁיהָ וְאֶת־יַתִּר וְאֶת־אֶשְׁתְּמֹעַ וְאֶת־מִגְרָשֶׁיהָ,LBH
1 Chr 6:43,וְאֶת־חִילֵז וְאֶת־מִגְרָשֶׁיהָ אֶת־דְּבִיר וְאֶת־מִגְרָשֶׁיהָ,LBH
1 Chr 6:44,וְאֶת־עָשָׁן וְאֶת־מִגְרָשֶׁיהָ וְאֶת־בֵּית שֶׁמֶשׁ וְאֶת־מִגְרָשֶׁיהָ,LBH
1 Chr 6:45,וּמִמַּטֵּה בִנְיָמִן אֶת־גֶּבַע וְאֶת־מִגְרָשֶׁיהָ וְאֶת־עָלֶמֶת וְאֶת־מִגְרָשֶׁיהָ וְאֶת־עֲנָתוֺת וְאֶת־מִגְרָשֶׁיהָ כָּל־עָרֵיהֶם שְׁלֹשׁ־עֶשְׂרֵה עִיר בְּמִשְׁפְּחוֺתֵיהֶם,LBH
1 Chr 6:46,וְלִבְנֵי קְהָת הַנּוֺתָרִים מִמִּשְׁפַּחַת הַמַּטֶּה מִמַּחֲצִית מַטֵּה חֲצִי מְנַשֶּׁה בַּגּוֺרָל עָרִים עָשֶׂר,LBH
1 Chr 6:47,וְלִבְנֵי גֵרְשׁוֺם לְמִשְׁפְּחוֺתָם מִמַּטֵּה יִשָׂשכָר וּמִמַּטֵּה אָשֵׁר וּמִמַּטֵּה נַפְתָּלִי וּמִמַּטֵּה מְנַשֶּׁה בַּבָּשָׁן עָרִים שְׁלֹשׁ עֶשְׂרֵה,LBH
1 Chr 6:48,לִבְנֵי מְרָרִי לְמִשְׁפְּחוֺתָם מִמַּטֵּה רְאוּבֵן וּמִמַּטֵּה־גָד וּמִמַּטֵּה זְבוּלֻן בַּגּוֺרָל עָרִים שְׁתֵּים עֶשְׂרֵה,LBH
1 Chr 6:49,וַיִּתְּנוּ בְנֵי־יִשְׂרָאֵל לַלְוִיִּם אֶת־הֶעָרִים וְאֶת־מִגְרְשֵׁיהֶם,LBH
1 Chr 6:50,וַיִּתְּנוּ בַגּוֺרָל מִמַּטֵּה בְנֵי־יְהוּדָה וּמִמַּטֵּה בְנֵי־שִׁמְעוֺן וּמִמַּטֵּה בְּנֵי בִנְיָמִן אֵת הֶעָרִים הָאֵלֶּה אֲשֶׁר־יִקְרְאוּ אֶתְהֶם בְּשֵׁמוֺת,LBH
1 Chr 6:51,וּמִמִּשְׁפְּחוֺת בְּנֵי קְהָת וַיְהִי עָרֵי גְבוּלָם מִמַּטֵּה אֶפְרָיִם,LBH
1 Chr 6:52,וַיִּתְּנוּ לָהֶם אֶת־עָרֵי הַמִּקְלָט אֶת־שְׁכֶם וְאֶת־מִגְרָשֶׁיהָ בְּהַר אֶפְרָיִם וְאֶת־גֶּזֶר וְאֶת־מִגְרָשֶׁיהָ,LBH
1 Chr 6:53,וְאֶת־יָקְמְעָם וְאֶת־מִגְרָשֶׁיהָ וְאֶת־בֵּית חוֺרוֺן וְאֶת־מִגְרָשֶׁיהָ,LBH
1 Chr 6:54,וְאֶת־אַיָּלוֺן וְאֶת־מִגְרָשֶׁיהָ וְאֶת־גַּת־רִמּוֺן וְאֶת־מִגְרָשֶׁיהָ,LBH
1 Chr 6:55,וּמִמַּחֲצִית מַטֵּה מְנַשֶּׁה אֶת־עָנֵר וְאֶת־מִגְרָשֶׁיהָ וְאֶת־בִּלְעָם וְאֶת־מִגְרָשֶׁיהָ לְמִשְׁפַּחַת לִבְנֵי־קְהָת הַנּוֺתָרִים,LBH
1 Chr 6:56,לִבְנֵי גֵּרְשׁוֺם מִמִּשְׁפַּחַת חֲצִי מַטֵּה מְנַשֶּׁה אֶת־גּוֺלָן בַּבָּשָׁן וְאֶת־מִגְרָשֶׁיהָ וְאֶת־עַשְׁתָּרוֺת וְאֶת־מִגְרָשֶׁיהָ,LBH
1 Chr 6:57,וּמִמַּטֵּה יִשָׂשכָר אֶת־קֶדֶשׁ וְאֶת־מִגְרָשֶׁיהָ אֶת־דָּבְרַת וְאֶת־מִגְרָשֶׁיהָ,LBH
1 Chr 6:58,וְאֶת־רָאמוֺת וְאֶת־מִגְרָשֶׁיהָ וְאֶת־עָנֵם וְאֶת־מִגְרָשֶׁיהָ,LBH
1 Chr 6:59,וּמִמַּטֵּה אָשֵׁר אֶת־מָשָׁל וְאֶת־מִגְרָשֶׁיהָ וְאֶת־עַבְדּוֺן וְאֶת־מִגְרָשֶׁיהָ,LBH
1 Chr 6:60,וְאֶת־חוּקֹק וְאֶת־מִגְרָשֶׁיהָ וְאֶת־רְחֹב וְאֶת־מִגְרָשֶׁיהָ,LBH
1 Chr 6:61,וּמִמַּטֵּה נַפְתָּלִי אֶת־קֶדֶשׁ בַּגָּלִיל וְאֶת־מִגְרָשֶׁיהָ וְאֶת־חַמּוֺן וְאֶת־מִגְרָשֶׁיהָ וְאֶת־קִרְיָתַיִם וְאֶת־מִגְרָשֶׁיהָ,LBH
1 Chr 6:62,לִבְנֵי מְרָרִי הַנּוֺתָרִים מִמַּטֵּה זְבוּלֻן אֶת־רִמּוֺנוֺ וְאֶת־מִגְרָשֶׁיהָ אֶת־תָּבוֺר וְאֶת־מִגְרָשֶׁיהָ,LBH
1 Chr 6:63,וּמֵעֵבֶר לְיַרְדֵּן יְרֵחוֺ לְמִזְרַח הַיַּרְדֵּן מִמַּטֵּה רְאוּבֵן אֶת־בֶּצֶר בַּמִּדְבָּר וְאֶת־מִגְרָשֶׁיהָ וְאֶת־יַהְצָה וְאֶת־מִגְרָשֶׁיהָ,LBH
1 Chr 6:64,וְאֶת־קְדֵמוֺת וְאֶת־מִגְרָשֶׁיהָ וְאֶת־מֵיפַעַת וְאֶת־מִגְרָשֶׁיהָ,LBH
1 Chr 6:65,וּמִמַּטֵּה־גָד אֶת־רָאמוֺת בַּגִּלְעָד וְאֶת־מִגְרָשֶׁיהָ וְאֶת־מַחֲנַיִם וְאֶת־מִגְרָשֶׁיהָ,LBH
1 Chr 6:66,וְאֶת־חֶשְׁבּוֺן וְאֶת־מִגְרָשֶׁיהָ וְאֶת־יַעְזֵיר וְאֶת־מִגְרָשֶׁיהָ,LBH
1 Chr 7:1,וְלִבְנֵי יִשָׂשכָר תּוֺלָע וּפוּאָה יָוּב וְשִׁמְרוֺן אַרְבָּעָה,LBH
1 Chr 7:2,וּבְנֵי תוֺלָע עֻזִּי וּרְפָיָה וִירִיאֵל וְיַחְמַי וְיִבְשָׂם וּשְׁמוּאֵל רָאשִׁים לְבֵית־אֲבוֺתָם לְתוֺלָע גִּבּוֺרֵי חַיִל לְתֹלְדוֺתָם מִסְפָּרָם בִּימֵי דָוִיד עֶשְׂרִים־וּשְׁנַיִם אֶלֶף וְשֵׁשׁ מֵאוֺת,LBH
1 Chr 7:3,וּבְנֵי עֻזִּי יִזְרַחְיָה וּבְנֵי יִזְרַחְיָה מִיכָאֵל וְעֹבַדְיָה וְיוֺאֵל יִשִּׁיָּה חֲמִשָּׁה רָאשִׁים כֻּלָּם,LBH
1 Chr 7:4,וַעֲלֵיהֶם לְתֹלְדוֺתָם לְבֵית אֲבוֺתָם גְּדוּדֵי צְבָא מִלְחָמָה שְׁלֹשִׁים וְשִׁשָּׁה אָלֶף כִּי־הִרְבּוּ נָשִׁים וּבָנִים,LBH
1 Chr 7:5,וַאֲחֵיהֶם לְכֹל מִשְׁפְּחוֺת יִשָׂשכָר גִּבּוֺרֵי חֲיָלִים שְׁמוֺנִים וְשִׁבְעָה אֶלֶף הִתְיַחְשָׂם לַכֹּל,LBH
1 Chr 7:6,בִּנְיָמִן בֶּלַע וָבֶכֶר וִידִיעֲאֵל שְׁלֹשָׁה,LBH
1 Chr 7:7,וּבְנֵי בֶלַע אֶצְבּוֺן וְעֻזִּי וְעֻזִּיאֵל וִירִימוֺת וְעִירִי חֲמִשָּׁה רָאשֵׁי בֵּית אָבוֺת גִּבּוֺרֵי חֲיָלִים וְהִתְיַחְשָׂם עֶשְׂרִים וּשְׁנַיִם אֶלֶף וּשְׁלֹשִׁים וְאַרְבָּעָה,LBH
1 Chr 7:8,וּבְנֵי בֶכֶר זְמִירָה וְיוֺעָשׁ וֶאֱלִיעֶזֶר וְאֶלְיוֺעֵינַי וְעָמְרִי וִירֵמוֺת וַאֲבִיָּה וַעֲנָתוֺת וְעָלָמֶת כָּל־אֵלֶּה בְּנֵי־בָכֶר,LBH
1 Chr 7:9,וְהִתְיַחְשָׂם לְתֹלְדוֺתָם רָאשֵׁי בֵּית אֲבוֺתָם גִּבּוֺרֵי חָיִל עֶשְׂרִים אֶלֶף וּמָאתָיִם,LBH
1 Chr 7:10,וּבְנֵי יְדִיעֲאֵל בִּלְהָן וּבְנֵי בִלְהָן יְעוּ וּבִנְיָמִן וְאֵהוּד וּכְנַעֲנָה וְזֵיתָן וְתַרְשִׁישׁ וַאֲחִישָׁחַר,LBH
1 Chr 7:11,כָּל־אֵלֶּה בְּנֵי יְדִיעֲאֵל לְרָאשֵׁי הָאָבוֺת גִּבּוֺרֵי חֲיָלִים שִׁבְעָה־עָשָׂר אֶלֶף וּמָאתַיִם יֹצְאֵי צָבָא לַמִּלְחָמָה,LBH
1 Chr 7:12,וְשֻׁפִּם וְחֻפִּם בְּנֵי עִיר חֻשִׁם בְּנֵי אַחֵר,LBH
1 Chr 7:13,בְּנֵי נַפְתָּלִי יַחֲצִיאֵל וְגוּנִי וְיֵצֶר וְשַׁלּוּם בְּנֵי בִלְהָה,LBH
1 Chr 7:14,בְּנֵי מְנַשֶּׁה אַשְׂרִיאֵל אֲשֶׁר יָלָדָה פִּילַגְשׁוֺ הָאֲרַמִּיָּה יָלְדָה אֶת־מָכִיר אֲבִי גִלְעָד,LBH
1 Chr 7:15,וּמָכִיר לָקַח אִשָּׁה לְחֻפִּים וּלְשֻׁפִּים וְשֵׁם אֲחֹתוֺ מַעֲכָה וְשֵׁם הַשֵּׁנִי צְלָפְחָד וַתִּהְיֶנָה לִצְלָפְחָד בָּנוֺת,LBH
1 Chr 7:16,וַתֵּלֶד מַעֲכָה אֵשֶׁת־מָכִיר בֵּן וַתִּקְרָא שְׁמוֺ פֶּרֶשׁ וְשֵׁם אָחִיו שָׁרֶשׁ וּבָנָיו אוּלָם וָרָקֶם,LBH
1 Chr 7:17,וּבְנֵי אוּלָם בְּדָן אֵלֶּה בְּנֵי גִלְעָד בֶּן־מָכִיר בֶּן־מְנַשֶּׁה,LBH
1 Chr 7:18,וַאֲחֹתוֺ הַמֹּלֶכֶת יָלְדָה אֶת־אִישְׁהוֺד וְאֶת־אֲבִיעֶזֶר וְאֶת־מַחְלָה,LBH
1 Chr 7:19,וַיִּהְיוּ בְּנֵי שְׁמִידָע אַחְיָן וָשֶׁכֶם וְלִקְחִי וַאֲנִיעָם,LBH
1 Chr 7:20,וּבְנֵי אֶפְרַיִם שׁוּתָלַח וּבֶרֶד בְּנוֺ וְתַחַת בְּנוֺ וְאֶלְעָדָה בְנוֺ וְתַחַת בְּנוֺ,LBH
1 Chr 7:21,וְזָבָד בְּנוֺ וְשׁוּתֶלַח בְּנוֺ וְעֵזֶר וְאֶלְעָד וַהֲרָגוּם אַנְשֵׁי־גַת הַנּוֺלָדִים בָּאָרֶץ כִּי יָרְדוּ לָקַחַת אֶת־מִקְנֵיהֶם,LBH
1 Chr 7:22,וַיִּתְאַבֵּל אֶפְרַיִם אֲבִיהֶם יָמִים רַבִּים וַיָּבֹאוּ אֶחָיו לְנַחֲמוֺ,LBH
1 Chr 7:23,וַיָּבֹא אֶל־אִשְׁתּוֺ וַתַּהַר וַתֵּלֶד בֵּן וַיִּקְרָא אֶת־שְׁמוֺ בְּרִיעָה כִּי בְרָעָה הָיְתָה בְּבֵיתוֺ,LBH
1 Chr 7:24,וּבִתּוֺ שֶׁאֱרָה וַתִּבֶן אֶת־בֵּית־חוֺרוֺן הַתַּחְתּוֺן וְאֶת־הָעֶלְיוֺן וְאֵת אֻזֵּן שֶׁאֱרָה,LBH
1 Chr 7:25,וְרֶפַח בְּנוֺ וְרֶשֶׁף וְתֶלַח בְּנוֺ וְתַחַן בְּנוֺ,LBH
1 Chr 7:26,לַעְדָּן בְּנוֺ עַמִּיהוּד בְּנוֺ אֱלִישָׁמָע בְּנוֺ,LBH
1 Chr 7:27,נוֺן בְּנוֺ יְהוֺשֻׁעַ בְּנוֺ,LBH
1 Chr 7:28,וַאֲחֻזָּתָם וּמֹשְׁבוֺתָם בֵּית־אֵל וּבְנֹתֶיהָ וְלַמִּזְרָח נַעֲרָן וְלַמַּעֲרָב גֶּזֶר וּבְנֹתֶיהָ וּשְׁכֶם וּבְנֹתֶיהָ עַד־עַיָּה וּבְנֹתֶיהָ,LBH
1 Chr 7:29,וְעַל־יְדֵי בְנֵי־מְנַשֶּׁה בֵּית־שְׁאָן וּבְנֹתֶיהָ תַּעְנַךְ וּבְנֹתֶיהָ מְגִדּוֺ וּבְנוֺתֶיהָ דּוֺר וּבְנוֺתֶיהָ בְּאֵלֶּה יָשְׁבוּ בְּנֵי יוֺסֵף בֶּן־יִשְׂרָאֵל,LBH
1 Chr 7:30,בְּנֵי אָשֵׁר יִמְנָה וְיִשְׁוָה וְיִשְׁוִי וּבְרִיעָה וְשֶׂרַח אֲחוֺתָם,LBH
1 Chr 7:31,וּבְנֵי בְרִיעָה חֶבֶר וּמַלְכִּיאֵל הוּא אֲבִי בִרְזָיִת,LBH
1 Chr 7:32,וְחֶבֶר הוֺלִיד אֶת־יַפְלֵט וְאֶת־שׁוֺמֵר וְאֶת־חוֺתָם וְאֵת שׁוּעָא אֲחוֺתָם,LBH
1 Chr 7:33,וּבְנֵי יַפְלֵט פָּסַךְ וּבִמְהָל וְעַשְׁוָת אֵלֶּה בְּנֵי יַפְלֵט,LBH
1 Chr 7:34,וּבְנֵי שָׁמֶר אֲחִי וְרָהְגָּה וְחֻבָּה וַאֲרָם,LBH
1 Chr 7:35,וּבֶן־הֵלֶם אָחִיו צוֺפַח וְיִמְנָע וְשֵׁלֶשׁ וְעָמָל,LBH
1 Chr 7:36,בְּנֵי צוֺפָח סוּחַ וְחַרְנֶפֶר וְשׁוּעָל וּבֵרִי וְיִמְרָה,LBH
1 Chr 7:37,בֶּצֶר וָהוֺד וְשַׁמָּא וְשִׁלְשָׁה וְיִתְרָן וּבְאֵרָא,LBH
1 Chr 7:38,וּבְנֵי יֶתֶר יְפֻנֶּה וּפִסְפָּה וַאְרָא,LBH
1 Chr 7:39,וּבְנֵי עֻלָּא אָרַח וְחַנִּיאֵל וְרִצְיָא,LBH
1 Chr 7:40,כָּל־אֵלֶּה בְנֵי־אָשֵׁר רָאשֵׁי בֵית־הָאָבוֺת בְּרוּרִים גִּבּוֺרֵי חֲיָלִים רָאשֵׁי הַנְּשִׂיאִים וְהִתְיַחְשָׂם בַּצָּבָא בַּמִּלְחָמָה מִסְפָּרָם אֲנָשִׁים עֶשְׂרִים וְשִׁשָּׁה אָלֶף,LBH
1 Chr 8:1,וּבִנְיָמִן הוֺלִיד אֶת־בֶּלַע בְּכֹרוֺ אַשְׁבֵּל הַשֵּׁנִי וְאַחְרַח הַשְּׁלִישִׁי,LBH
1 Chr 8:2,נוֺחָה הָרְבִיעִי וְרָפָא הַחֲמִישִׁי,LBH
1 Chr 8:3,וַיִּהְיוּ בָנִים לְבָלַע אַדָּר וְגֵרָא וַאֲבִיהוּד,LBH
1 Chr 8:4,וַאֲבִישׁוּעַ וְנַעֲמָן וַאֲחוֺחַ,LBH
1 Chr 8:5,וְגֵרָא וּשְׁפוּפָן וְחוּרָם,LBH
1 Chr 8:6,וְאֵלֶּה בְּנֵי אֵחוּד אֵלֶּה הֵם רָאשֵׁי אָבוֺת לְיוֺשְׁבֵי גֶבַע וַיַּגְלוּם אֶל־מָנָחַת,LBH
1 Chr 8:7,וְנַעֲמָן וַאֲחִיָּה וְגֵרָא הוּא הֶגְלָם וְהוֺלִיד אֶת־עֻזָּא וְאֶת־אֲחִיחֻד,LBH
1 Chr 8:8,וְשַׁחֲרַיִם הוֺלִיד בִּשְׂדֵה מוֺאָב מִן־שִׁלְחוֺ אֹתָם חוּשִׁים וְאֶת־בַּעֲרָא נָשָׁיו,LBH
1 Chr 8:9,וַיּוֺלֶד מִן־חֹדֶשׁ אִשְׁתּוֺ אֶת־יוֺבָב וְאֶת־צִבְיָא וְאֶת־מֵישָׁא וְאֶת־מַלְכָּם,LBH
1 Chr 8:10,וְאֶת־יְעוּץ וְאֶת־שָׂכְיָה וְאֶת־מִרְמָה אֵלֶּה בָנָיו רָאשֵׁי אָבוֺת,LBH
1 Chr 8:11,וּמֵחֻשִׁים הוֺלִיד אֶת־אֲבִיטוּב וְאֶת־אֶלְפָּעַל,LBH
1 Chr 8:12,וּבְנֵי אֶלְפַּעַל עֵבֶר וּמִשְׁעָם וָשָׁמֶד הוּא בָּנָה אֶת־אוֺנוֺ וְאֶת־לֹד וּבְנֹתֶיהָ,LBH
1 Chr 8:13,וּבְרִעָה וָשֶׁמַע הֵמָּה רָאשֵׁי הָאָבוֺת לְיוֺשְׁבֵי אַיָּלוֺן הֵמָּה הִבְרִיחוּ אֶת־יוֺשְׁבֵי גַת,LBH
1 Chr 8:14,וְאַחְיוֺ שָׁשָׁק וִירֵמוֺת,LBH
1 Chr 8:15,וּזְבַדְיָה וַעֲרָד וָעָדֶר,LBH
1 Chr 8:16,וּמִיכָאֵל וְיִשְׁפָּה וְיוֺחָא בְּנֵי בְרִיעָה,LBH
1 Chr 8:17,וּזְבַדְיָה וּמְשֻׁלָּם וְחִזְקִי וָחָבֶר,LBH
1 Chr 8:18,וְיִשְׁמְרַי וְיִזְלִיאָה וְיוֺבָב בְּנֵי אֶלְפָּעַל,LBH
1 Chr 8:19,וְיָקִים וְזִכְרִי וְזַבְדִּי,LBH
1 Chr 8:20,וֶאֱלִיעֵנַי וְצִלְּתַי וֶאֱלִיאֵל,LBH
1 Chr 8:21,וַעֲדָיָה וּבְרָאיָה וְשִׁמְרָת בְּנֵי שִׁמְעִי,LBH
1 Chr 8:22,וְיִשְׁפָּן וָעֵבֶר וֶאֱלִיאֵל,LBH
1 Chr 8:23,וְעַבְדּוֺן וְזִכְרִי וְחָנָן,LBH
1 Chr 8:24,וַחֲנַנְיָה וְעֵילָם וְעַנְתֹתִיָּה,LBH
1 Chr 8:25,וְיִפְדְיָה וּפְנוּאֵל בְּנֵי שָׁשָׁק,LBH
1 Chr 8:26,וְשַׁמְשְׁרַי וּשְׁחַרְיָה וַעֲתַלְיָה,LBH
1 Chr 8:27,וְיַעֲרֶשְׁיָה וְאֵלִיָּה וְזִכְרִי בְּנֵי יְרֹחָם,LBH
1 Chr 8:28,אֵלֶּה רָאשֵׁי אָבוֺת לְתֹלְדוֺתָם רָאשִׁים אֵלֶּה יָשְׁבוּ בִירוּשָׁלִָם,LBH
1 Chr 8:29,וּבְגִבְעוֺן יָשְׁבוּ אֲבִי גִבְעוֺן וְשֵׁם אִשְׁתּוֺ מַעֲכָה,LBH
1 Chr 8:30,וּבְנוֺ הַבְּכוֺר עַבְדּוֺן וְצוּר וְקִישׁ וּבַעַל וְנָדָב,LBH
1 Chr 8:31,וּגְדוֺר וְאַחְיוֺ וָזָכֶר,LBH
1 Chr 8:32,וּמִקְלוֺת הוֺלִיד אֶת־שִׁמְאָה וְאַף־הֵמָּה נֶגֶד אֲחֵיהֶם יָשְׁבוּ בִירוּשָׁלִַם עִם־אֲחֵיהֶם,LBH
1 Chr 8:33,וְנֵר הוֺלִיד אֶת־קִישׁ וְקִישׁ הוֺלִיד אֶת־שָׁאוּל וְשָׁאוּל הוֺלִיד אֶת־יְהוֺנָתָן וְאֶת־מַלְכִּי־שׁוּעַ וְאֶת־אֲבִינָדָב וְאֶת־אֶשְׁבָּעַל,LBH
1 Chr 8:34,וּבֶן־יְהוֺנָתָן מְרִיב בָּעַל וּמְרִיב בַּעַל הוֺלִיד אֶת־מִיכָה,LBH
1 Chr 8:35,וּבְנֵי מִיכָה פִּיתוֺן וָמֶלֶךְ וְתַאְרֵעַ וְאָחָז,LBH
1 Chr 8:36,וְאָחָז הוֺלִיד אֶת־יְהוֺעַדָּה וִיהוֺעַדָּה הוֺלִיד אֶת־עָלֶמֶת וְאֶת־עַזְמָוֶת וְאֶת־זִמְרִי וְזִמְרִי הוֺלִיד אֶת־מוֺצָא,LBH
1 Chr 8:37,וּמוֺצָא הוֺלִיד אֶת־בִּנְעָא רָפָה בְנוֺ אֶלְעָשָׂה בְנוֺ אָצֵל בְּנוֺ,LBH
1 Chr 8:38,וּלְאָצֵל שִׁשָּׁה בָנִים וְאֵלֶּה שְׁמוֺתָם עַזְרִיקָם בֹּכְרוּ וְיִשְׁמָעֵאל וּשְׁעַרְיָה וְעֹבַדְיָה וְחָנָן כָּל־אֵלֶּה בְּנֵי אָצַל,LBH
1 Chr 8:39,וּבְנֵי עֵשֶׁק אָחִיו אוּלָם בְּכֹרוֺ יְעוּשׁ הַשֵּׁנִי וֶאֱלִיפֶלֶט הַשְּׁלִשִׁי,LBH
1 Chr 8:40,וַיִּהְיוּ בְנֵי־אוּלָם אֲנָשִׁים גִּבֹּרֵי־חַיִל דֹּרְכֵי קֶשֶׁת וּמַרְבִּים בָּנִים וּבְנֵי בָנִים מֵאָה וַחֲמִשִּׁים כָּל־אֵלֶּה מִבְּנֵי בִנְיָמִן,LBH
1 Chr 9:1,וְכָל־יִשְׂרָאֵל הִתְיַחְשׂוּ וְהִנָּם כְּתוּבִים עַל־סֵפֶר מַלְכֵי יִשְׂרָאֵל וִיהוּדָה הָגְלוּ לְבָבֶל בְּמַעֲלָם,LBH
1 Chr 9:2,וְהַיּוֺשְׁבִים הָרִאשֹׁנִים אֲשֶׁר בַּאֲחֻזָּתָם בְּעָרֵיהֶם יִשְׂרָאֵל הַכֹּהֲנִים הַלְוִיִּם וְהַנְּתִינִים,LBH
1 Chr 9:3,וּבִירוּשָׁלִַם יָשְׁבוּ מִן־בְּנֵי יְהוּדָה וּמִן־בְּנֵי בִנְיָמִן וּמִן־בְּנֵי אֶפְרַיִם וּמְנַשֶּׁה,LBH
1 Chr 9:4,עוּתַי בֶּן־עַמִּיהוּד בֶּן־עָמְרִי בֶּן־אִמְרִי בֶן־בָּנִי מִן־בְּנֵי־פֶרֶץ בֶּן־יְהוּדָה,LBH
1 Chr 9:5,וּמִן־הַשִּׁילוֺנִי עֲשָׂיָה הַבְּכוֺר וּבָנָיו,LBH
1 Chr 9:6,וּמִן־בְּנֵי־זֶרַח יְעוּאֵל וַאֲחֵיהֶם שֵׁשׁ־מֵאוֺת וְתִשְׁעִים,LBH
1 Chr 9:7,וּמִן־בְּנֵי בִּנְיָמִן סַלּוּא בֶּן־מְשֻׁלָּם בֶּן־הוֺדַוְיָה בֶּן־הַסְּנֻאָה,LBH
1 Chr 9:8,וְיִבְנְיָה בֶּן־יְרֹחָם וְאֵלָה בֶן־עֻזִּי בֶּן־מִכְרִי וּמְשֻׁלָּם בֶּן־שְׁפַטְיָה בֶּן־רְעוּאֵל בֶּן־יִבְנִיָּה,LBH
1 Chr 9:9,וַאֲחֵיהֶם לְתֹלְדוֺתָם תְּשַׁע מֵאוֺת וַחֲמִשִּׁים וְשִׁשָּׁה כָּל־אֵלֶּה אֲנָשִׁים רָאשֵׁי אָבוֺת לְבֵית אֲבֹתֵיהֶם,LBH
1 Chr 9:10,וּמִן־הַכֹּהֲנִים יְדַעְיָה וִיהוֺיָרִיב וְיָכִין,LBH
1 Chr 9:11,וַעֲזַרְיָה בֶן־חִלְקִיָּה בֶּן־מְשֻׁלָּם בֶּן־צָדוֺק בֶּן־מְרָיוֺת בֶּן־אֲחִיטוּב נְגִיד בֵּית הָאֱלֹהִים,LBH
1 Chr 9:12,וַעֲדָיָה בֶּן־יְרֹחָם בֶּן־פַּשְׁחוּר בֶּן־מַלְכִּיָּה וּמַעְשַׂי בֶּן־עֲדִיאֵל בֶּן־יַחְזֵרָה בֶּן־מְשֻׁלָּם בֶּן־מְשִׁלֵּמִית בֶּן־אִמֵּר,LBH
1 Chr 9:13,וַאֲחֵיהֶם רָאשִׁים לְבֵית אֲבוֺתָם אֶלֶף וּשְׁבַע מֵאוֺת וְשִׁשִּׁים גִּבּוֺרֵי חֵיל מְלֶאכֶת עֲבוֺדַת בֵּית־הָאֱלֹהִים,LBH
1 Chr 9:14,וּמִן־הַלְוִיִּם שְׁמַעְיָה בֶן־חַשּׁוּב בֶּן־עַזְרִיקָם בֶּן־חֲשַׁבְיָה מִן־בְּנֵי מְרָרִי,LBH
1 Chr 9:15,וּבַקְבַּקַּר חֶרֶשׁ וְגָלָל וּמַתַּנְיָה בֶּן־מִיכָא בֶּן־זִכְרִי בֶּן־אָסָף,LBH
1 Chr 9:16,וְעֹבַדְיָה בֶּן־שְׁמַעְיָה בֶּן־גָּלָל בֶּן־יְדוּתוּן וּבֶרֶכְיָה בֶן־אָסָא בֶּן־אֶלְקָנָה הַיּוֺשֵׁב בְּחַצְרֵי נְטוֺפָתִי,LBH
1 Chr 9:17,וְהַשֹּׁעֲרִים שַׁלּוּם וְעַקּוּב וְטַלְמֹן וַאֲחִימָן וַאֲחִיהֶם שַׁלּוּם הָרֹאשׁ,LBH
1 Chr 9:18,וְעַד־הֵנָּה בְּשַׁעַר הַמֶּלֶךְ מִזְרָחָה הֵמָּה הַשֹּׁעֲרִים לְמַחֲנוֺת בְּנֵי לֵוִי,LBH
1 Chr 9:19,וְשַׁלּוּם בֶּן־קוֺרֵא בֶּן־אֶבְיָסָף בֶּן־קֹרַח וְאֶחָיו לְבֵית־אָבִיו הַקָּרְחִים עַל מְלֶאכֶת הָעֲבוֺדָה שֹׁמְרֵי הַסִּפִּים לָאֹהֶל וַאֲבֹתֵיהֶם עַל־מַחֲנֵה יְהוָה שֹׁמְרֵי הַמָּבוֺא,LBH
1 Chr 9:20,וּפִינְחָס בֶּן־אֶלְעָזָר נָגִיד הָיָה עֲלֵיהֶם לְפָנִים יְהוָה עִמּוֺ,LBH
1 Chr 9:21,זְכַרְיָה בֶּן מְשֶׁלֶמְיָה שֹׁעֵר פֶּתַח לְאֹהֶל מוֺעֵד,LBH
1 Chr 9:22,כֻּלָּם הַבְּרוּרִים לְשֹׁעֲרִים בַּסִּפִּים מָאתַיִם וּשְׁנֵים עָשָׂר הֵמָּה בְחַצְרֵיהֶם הִתְיַחְשָׂם הֵמָּה יִסַּד דָּוִיד וּשְׁמוּאֵל הָרֹאֶה בֶּאֱמוּנָתָם,LBH
1 Chr 9:23,וְהֵם וּבְנֵיהֶם עַל־הַשְּׁעָרִים לְבֵית־יְהוָה לְבֵית־הָאֹהֶל לְמִשְׁמָרוֺת,LBH
1 Chr 9:24,לְאַרְבַּע רוּחוֺת יִהְיוּ הַשֹּׁעֲרִים מִזְרָח יָמָּה צָפוֺנָה וָנֶגְבָּה,LBH
1 Chr 9:25,וַאֲחֵיהֶם בְּחַצְרֵיהֶם לָבוֺא לְשִׁבְעַת הַיָּמִים מֵעֵת אֶל־עֵת עִם־אֵלֶּה,LBH
1 Chr 9:26,כִּי בֶאֱמוּנָה הֵמָּה אַרְבַּעַת גִּבֹּרֵי הַשֹּׁעֲרִים הֵם הַלְוִיִּם וְהָיוּ עַל־הַלְּשָׁכוֺת וְעַל הָאֹצְרוֺת בֵּית הָאֱלֹהִים,LBH
1 Chr 9:27,וּסְבִיבוֺת בֵּית־הָאֱלֹהִים יָלִינוּ כִּי־עֲלֵיהֶם מִשְׁמֶרֶת וְהֵם עַל־הַמַּפְתֵּחַ וְלַבֹּקֶר לַבֹּקֶר,LBH
1 Chr 9:28,וּמֵהֶם עַל־כְּלֵי הָעֲבוֺדָה כִּי־בְמִסְפָּר יְבִיאוּם וּבְמִסְפָּר יוֺצִיאוּם,LBH
1 Chr 9:29,וּמֵהֶם מְמֻנִּים עַל־הַכֵּלִים וְעַל כָּל־כְּלֵי הַקֹּדֶשׁ וְעַל־הַסֹּלֶת וְהַיַּיִן וְהַשֶּׁמֶן וְהַלְּבוֺנָה וְהַבְּשָׂמִים,LBH
1 Chr 9:30,וּמִן־בְּנֵי הַכֹּהֲנִים רֹקְחֵי הַמִּרְקַחַת לַבְּשָׂמִים,LBH
1 Chr 9:31,וּמַתִּתְיָה מִן־הַלְוִיִּם הוּא הַבְּכוֺר לְשַׁלֻּם הַקָּרְחִי בֶּאֱמוּנָה עַל מַעֲשֵׂה הַחֲבִתִּים,LBH
1 Chr 9:32,וּמִן־בְּנֵי הַקְּהָתִי מִן־אֲחֵיהֶם עַל־לֶחֶם הַמַּעֲרָכֶת לְהָכִין שַׁבַּת שַׁבָּת,LBH
1 Chr 9:33,וְאֵלֶּה הַמְשֹׁרְרִים רָאשֵׁי אָבוֺת לַלְוִיִּם בַּלְּשָׁכֹת פְּטוּרִים כִּי־יוֺמָם וָלַיְלָה עֲלֵיהֶם בַּמְּלָאכָה,LBH
1 Chr 9:34,אֵלֶּה רָאשֵׁי הָאָבוֺת לַלְוִיִּם לְתֹלְדוֺתָם רָאשִׁים אֵלֶּה יָשְׁבוּ בִירוּשָׁלִָם,LBH
1 Chr 9:35,וּבְגִבְעוֺן יָשְׁבוּ אֲבִי־גִבְעוֺן יְעִיאֵל וְשֵׁם אִשְׁתּוֺ מַעֲכָה,LBH
1 Chr 9:36,וּבְנוֺ הַבְּכוֺר עַבְדּוֺן וְצוּר וְקִישׁ וּבַעַל וְנֵר וְנָדָב,LBH
1 Chr 9:37,וּגְדוֺר וְאַחְיוֺ וּזְכַרְיָה וּמִקְלוֺת,LBH
1 Chr 9:38,וּמִקְלוֺת הוֺלִיד אֶת־שִׁמְאָם וְאַף־הֵם נֶגֶד אֲחֵיהֶם יָשְׁבוּ בִירוּשָׁלִַם עִם־אֲחֵיהֶם,LBH
1 Chr 9:39,וְנֵר הוֺלִיד אֶת־קִישׁ וְקִישׁ הוֺלִיד אֶת־שָׁאוּל וְשָׁאוּל הוֺלִיד אֶת־יְהוֺנָתָן וְאֶת־מַלְכִּי־שׁוּעַ וְאֶת־אֲבִינָדָב וְאֶת־אֶשְׁבָּעַל,LBH
1 Chr 9:40,וּבֶן־יְהוֺנָתָן מְרִיב בָּעַל וּמְרִי־בַעַל הוֺלִיד אֶת־מִיכָה,LBH
1 Chr 9:41,וּבְנֵי מִיכָה פִּיתוֺן וָמֶלֶךְ וְתַחְרֵעַ,LBH
1 Chr 9:42,וְאָחָז הוֺלִיד אֶת־יַעְרָה וְיַעְרָה הוֺלִיד אֶת־עָלֶמֶת וְאֶת־עַזְמָוֶת וְאֶת־זִמְרִי וְזִמְרִי הוֺלִיד אֶת־מוֺצָא,LBH
1 Chr 9:43,וּמוֺצָא הוֺלִיד אֶת־בִּנְעָא וּרְפָיָה בְנוֺ אֶלְעָשָׂה בְנוֺ אָצֵל בְּנוֺ,LBH
1 Chr 9:44,וּלְאָצֵל שִׁשָּׁה בָנִים וְאֵלֶּה שְׁמוֺתָם עַזְרִיקָם בֹּכְרוּ וְיִשְׁמָעֵאל וּשְׁעַרְיָה וְעֹבַדְיָה וְחָנָן אֵלֶּה בְּנֵי אָצַל,LBH
1 Chr 12:1,וְאֵלֶּה הַבָּאִים אֶל־דָּוִיד לְצִיקְלַג עוֺד עָצוּר מִפְּנֵי שָׁאוּל בֶּן־קִישׁ וְהֵמָּה בַּגִּבּוֺרִים עֹזְרֵי הַמִּלְחָמָה,LBH
1 Chr 12:2,נֹשְׁקֵי קֶשֶׁת מַיְמִינִים וּמַשְׂמִאלִים בָּאֲבָנִים וּבַחִצִּים בַּקָּשֶׁת מֵאֲחֵי שָׁאוּל מִבִּנְיָמִן,LBH
1 Chr 12:3,הָרֹאשׁ אֲחִיעֶזֶר וְיוֺאָשׁ בְּנֵי הַשְּׁמָעָה הַגִּבְעָתִי וִיזִיאֵל וָפֶלֶט בְּנֵי עַזְמָוֶת וּבְרָכָה וְיֵהוּא הָעֲנְּתֹתִי,LBH
1 Chr 12:4,וְיִשְׁמַעְיָה הַגִּבְעוֺנִי גִּבּוֺר בַּשְּׁלֹשִׁים וְעַל־הַשְּׁלֹשִׁים,LBH
1 Chr 12:5,וְיִרְמְיָה וְיַחֲזִיאֵל וְיוֺחָנָן וְיוֺזָבָד הַגְּדֵרָתִי,LBH
1 Chr 12:6,אֶלְעוּזַי וִירִימוֺת וּבְעַלְיָה וּשְׁמַרְיָהוּ וּשְׁפַטְיָהוּ הַחֲרוּפִי,LBH
1 Chr 12:7,אֶלְקָנָה וְיִשִּׁיָּהוּ וַעֲזַרְאֵל וְיוֺעֶזֶר וְיָשָׁבְעָם הַקָּרְחִים,LBH
1 Chr 12:8,וְיוֺעֵאלָה וּזְבַדְיָה בְּנֵי יְרֹחָם מִן־הַגְּדוֺר,LBH
1 Chr 12:9,וּמִן־הַגָּדִי נִבְדְּלוּ אֶל־דָּוִיד לַמְצַד מִדְבָּרָה גִּבֹּרֵי הַחַיִל אַנְשֵׁי צָבָא לַמִּלְחָמָה עֹרְכֵי צִנָּה וָרֹמַח וּפְנֵי אַרְיֵה פְּנֵיהֶם וְכִצְבָאיִם עַל־הֶהָרִים לְמַהֵר,LBH
1 Chr 12:10,עֵזֶר הָרֹאשׁ עֹבַדְיָה הַשֵּׁנִי אֱלִיאָב הַשְּׁלִשִׁי,LBH
1 Chr 12:11,מִשְׁמַנָּה הָרְבִיעִי יִרְמְיָה הַחֲמִשִׁי,LBH
1 Chr 12:12,עַתַּי הַשִּׁשִּׁי אֱלִיאֵל הַשְּׁבִעִי,LBH
1 Chr 12:13,יוֺחָנָן הַשְּׁמִינִי אֶלְזָבָד הַתְּשִׁיעִי,LBH
1 Chr 12:14,יִרְמְיָהוּ הָעֲשִׂירִי מַכְבַּנַּי עַשְׁתֵּי עָשָׂר,LBH
1 Chr 12:15,אֵלֶּה מִבְּנֵי־גָד רָאשֵׁי הַצָּבָא אֶחָד לְמֵאָה הַקָּטָן וְהַגָּדוֺל לְאָלֶף,LBH
1 Chr 12:16,אֵלֶּה הֵם אֲשֶׁר עָבְרוּ אֶת־הַיַּרְדֵּן בַּחֹדֶשׁ הָרִאשׁוֺן וְהוּא מְמַלֵּא עַל־כָּל־גְּדוֺתָיו וַיַּבְרִיחוּ אֶת־כָּל־הָעֲמָקִים לַמִּזְרָח וְלַמַּעֲרָב,LBH
1 Chr 12:17,וַיָּבֹאוּ מִן־בְּנֵי בִנְיָמִן וִיהוּדָה עַד־לַמְצָד לְדָוִיד,LBH
1 Chr 12:18,וַיֵּצֵא דָוִיד לִפְנֵיהֶם וַיַּעַן וַיֹּאמֶר לָהֶם אִם־לְשָׁלוֺם בָּאתֶם אֵלַי לְעָזְרֵנִי יִהְיֶה־לִּי עֲלֵיכֶם לֵבָב לְיָחַד וְאִם־לְרַמּוֺתַנִי לְצָרַי בְּלֹא חָמָס בְּכַפַּי יֵרֶא אֱלֹהֵי אֲבוֺתֵינוּ וְיוֺכַח,LBH
1 Chr 12:19,וְרוּחַ לָבְשָׁה אֶת־עֲמָשַׂי רֹאשׁ הַָּלִיִים לְךָ דָוִיד וְעִמְּךָ בֶן־יִשַׁי שָׁלוֺם שָׁלוֺם לְךָ וְשָׁלוֺם לְעֹזְרֶךָ כִּי עֲזָרְךָ אֱלֹהֶיךָ וַיְקַבְּלֵם דָּוִיד וַיִּתְּנֵם בְּרָאשֵׁי הַגְּדוּד,LBH
1 Chr 12:20,וּמִמְּנַשֶּׁה נָפְלוּ עַל־דָּוִיד בְּבֹאוֺ עִם־פְּלִשְׁתִּים עַל־שָׁאוּל לַמִּלְחָמָה וְלֹא עֲזָרֻם כִּי בְעֵצָה שִׁלְּחֻהוּ סַרְנֵי פְלִשְׁתִּים לֵאמֹר בְּרָאשֵׁינוּ יִפּוֺל אֶל־אֲדֹנָיו שָׁאוּל,LBH
1 Chr 12:21,בְּלֶכְתּוֺ אֶל־צִיקְלַג נָפְלוּ עָלָיו מִמְּנַשֶּׁה עַדְנַח וְיוֺזָבָד וִידִיעֲאֵל וּמִיכָאֵל וְיוֺזָבָד וֶאֱלִיהוּא וְצִלְּתָי רָאשֵׁי הָאֲלָפִים אֲשֶׁר לִמְנַשֶּׁה,LBH
1 Chr 12:22,וְהֵמָּה עָזְרוּ עִם־דָּוִיד עַל־הַגְּדוּד כִּי־גִבּוֺרֵי חַיִל כֻּלָּם וַיִּהְיוּ שָׂרִים בַּצָּבָא,LBH
1 Chr 12:23,כִּי לְעֶת־יוֺם בְּיוֺם יָבֹאוּ עַל־דָּוִיד לְעָזְרוֺ עַד־לְמַחֲנֶה גָדוֺל כְּמַחֲנֵה אֱלֹהִים,LBH
1 Chr 12:24,וְאֵלֶּה מִסְפְּרֵי רָאשֵׁי הֶחָלוּץ לַצָּבָא בָּאוּ עַל־דָּוִיד חֶבְרוֺנָה לְהָסֵב מַלְכוּת שָׁאוּל אֵלָיו כְּפִי יְהוָה,LBH
1 Chr 12:25,בְּנֵי יְהוּדָה נֹשְׂאֵי צִנָּה וָרֹמַח שֵׁשֶׁת אֲלָפִים וּשְׁמוֺנֶה מֵאוֺת חֲלוּצֵי צָבָא,LBH
1 Chr 12:26,מִן־בְּנֵי שִׁמְעוֺן גִּבּוֺרֵי חַיִל לַצָּבָא שִׁבְעַת אֲלָפִים וּמֵאָה,LBH
1 Chr 12:27,מִן־בְּנֵי הַלֵּוִי אַרְבַּעַת אֲלָפִים וְשֵׁשׁ מֵאוֺת,LBH
1 Chr 12:28,וִיהוֺיָדָע הַנָּגִיד לְאַהֲרֹן וְעִמּוֺ שְׁלֹשֶׁת אֲלָפִים וּשְׁבַע מֵאוֺת,LBH
1 Chr 12:29,וְצָדוֺק נַעַר גִּבּוֺר חָיִל וּבֵית־אָבִיו שָׂרִים עֶשְׂרִים וּשְׁנָיִם,LBH
1 Chr 12:30,וּמִן־בְּנֵי בִנְיָמִן אֲחֵי שָׁאוּל שְׁלֹשֶׁת אֲלָפִים וְעַד־הֵנָּה מַרְבִּיתָם שֹׁמְרִים מִשְׁמֶרֶת בֵּית שָׁאוּל,LBH
1 Chr 12:31,וּמִן־בְּנֵי אֶפְרַיִם עֶשְׂרִים אֶלֶף וּשְׁמוֺנֶה מֵאוֺת גִּבּוֺרֵי חַיִל אַנְשֵׁי שֵׁמוֺת לְבֵית אֲבוֺתָם,LBH
1 Chr 12:32,וּמֵחֲצִי מַטֵּה מְנַשֶּׁה שְׁמוֺנָה עָשָׂר אָלֶף אֲשֶׁר נִקְּבוּ בְּשֵׁמוֺת לָבוֺא לְהַמְלִיךְ אֶת־דָּוִיד,LBH
1 Chr 12:33,וּמִבְּנֵי יִשָּׂשכָר יוֺדְעֵי בִינָה לַעִתִּים לָדַעַת מַה־יַּעֲשֶׂה יִשְׂרָאֵל רָאשֵׁיהֶם מָאתַיִם וְכָל־אֲחֵיהֶם עַל־פִּיהֶם,LBH
1 Chr 12:34,מִזְּבֻלוּן יוֺצְאֵי צָבָא עֹרְכֵי מִלְחָמָה בְּכָל־כְּלֵי מִלְחָמָה חֲמִשִּׁים אָלֶף וְלַעֲדֹר בְּלֹא־לֵב וָלֵב,LBH
1 Chr 12:35,וּמִנַּפְתָּלִי שָׂרִים אָלֶף וְעִמָּהֶם בְּצִנָּה וַחֲנִית שְׁלֹשִׁים וְשִׁבְעָה אָלֶף,LBH
1 Chr 12:36,וּמִן־הַדָּנִי עֹרְכֵי מִלְחָמָה עֶשְׂרִים־וּשְׁמוֺנָה אֶלֶף וְשֵׁשׁ מֵאוֺת,LBH
1 Chr 12:37,וּמֵאָשֵׁר יוֺצְאֵי צָבָא לַעֲרֹךְ מִלְחָמָה אַרְבָּעִים אָלֶף,LBH
1 Chr 12:38,וּמֵעֵבֶר לַיַּרְדֵּן מִן־הָראוּבֵנִי וְהַגָּדִי וַחֲצִי שֵׁבֶט מְנַשֶּׁה בְּכֹל כְּלֵי צְבָא מִלְחָמָה מֵאָה וְעֶשְׂרִים אָלֶף,LBH
1 Chr 12:39,כָּל־אֵלֶּה אַנְשֵׁי מִלְחָמָה עֹדְרֵי מַעֲרָכָה בְּלֵבָב שָׁלֵם בָּאוּ חֶבְרוֺנָה לְהַמְלִיךְ אֶת־דָּוִיד עַל־כָּל־יִשְׂרָאֵל וְגַם כָּל־שֵׁרִית יִשְׂרָאֵל לֵב אֶחָד לְהַמְלִיךְ אֶת־דָּוִיד,LBH
1 Chr 12:40,וַיִּהְיוּ־שָׁם עִם־דָּוִיד יָמִים שְׁלוֺשָׁה אֹכְלִים וְשׁוֺתִים כִּי־הֵכִינוּ לָהֶם אֲחֵיהֶם,LBH
1 Chr 15:1,וַיַּעַשׂ־לוֺ בָתִּים בְּעִיר דָּוִיד וַיָּכֶן מָקוֺם לַאֲרוֺן הָאֱלֹהִים וַיֶּט־לוֺ אֹהֶל,LBH
1 Chr 15:2,אָז אָמַר דָּוִיד לֹא לָשֵׂאת אֶת־אֲרוֺן הָאֱלֹהִים כִּי אִם־הַלְוִיִּם כִּי־בָם בָּחַר יְהוָה לָשֵׂאת אֶת־אֲרוֺן יְהוָה וּלְשָׁרְתוֺ עַד־עוֺלָם,LBH
1 Chr 15:3,וַיַּקְהֵל דָּוִיד אֶת־כָּל־יִשְׂרָאֵל אֶל־יְרוּשָׁלִָם לְהַעֲלוֺת אֶת־אֲרוֺן יְהוָה אֶל־מְקוֺמוֺ אֲשֶׁר־הֵכִין לוֺ,LBH
1 Chr 15:4,וַיֶּאֱסֹף דָּוִיד אֶת־בְּנֵי אַהֲרֹן וְאֶת־הַלְוִיִּם,LBH
1 Chr 15:5,לִבְנֵי קְהָת אוּרִיאֵל הַשָּׂר וְאֶחָיו מֵאָה וְעֶשְׂרִים,LBH
1 Chr 15:6,לִבְנֵי מְרָרִי עֲשָׂיָה הַשָּׂר וְאֶחָיו מָאתַיִם וְעֶשְׂרִים,LBH
1 Chr 15:7,לִבְנֵי גֵּרְשׁוֺם יוֺאֵל הַשָּׂר וְאֶחָיו מֵאָה וּשְׁלֹשִׁים,LBH
1 Chr 15:8,לִבְנֵי אֱלִיצָפָן שְׁמַעְיָה הַשָּׂר וְאֶחָיו מָאתָיִם,LBH
1 Chr 15:9,לִבְנֵי חֶבְרוֺן אֱלִיאֵל הַשָּׂר וְאֶחָיו שְׁמוֺנִים,LBH
1 Chr 15:10,לִבְנֵי עֻזִּיאֵל עַמִּינָדָב הַשָּׂר וְאֶחָיו מֵאָה וּשְׁנֵים עָשָׂר,LBH
1 Chr 15:11,וַיִּקְרָא דָוִיד לְצָדוֺק וּלְאֶבְיָתָר הַכֹּהֲנִים וְלַלְוִיִּם לְאוּרִיאֵל עֲשָׂיָה וְיוֺאֵל שְׁמַעְיָה וֶאֱלִיאֵל וְעַמִּינָדָב,LBH
1 Chr 15:12,וַיֹּאמֶר לָהֶם אַתֶּם רָאשֵׁי הָאָבוֺת לַלְוִיִּם הִתְקַדְּשׁוּ אַתֶּם וַאֲחֵיכֶם וְהַעֲלִיתֶם אֵת אֲרוֺן יְהוָה אֱלֹהֵי יִשְׂרָאֵל אֶל־הֲכִינוֺתִי לוֺ,LBH
1 Chr 15:13,כִּי לְמַבָּרִאשׁוֺנָה לֹא אַתֶּם פָּרַץ יְהוָה אֱלֹהֵינוּ בָּנוּ כִּי־לֹא דְרַשְׁנֻהוּ כַּמִּשְׁפָּט,LBH
1 Chr 15:14,וַיִּתְקַדְּשׁוּ הַכֹּהֲנִים וְהַלְוִיִּם לְהַעֲלוֺת אֶת־אֲרוֺן יְהוָה אֱלֹהֵי יִשְׂרָאֵל,LBH
1 Chr 15:15,וַיִּשְׂאוּ בְנֵי־הַלְוִיִּם אֵת אֲרוֺן הָאֱלֹהִים כַּאֲשֶׁר צִוָּה מֹשֶׁה כִּדְבַר יְהוָה בִּכְתֵפָם בַּמֹּטוֺת עֲלֵיהֶם,LBH
1 Chr 15:16,וַיֹּאמֶר דָּוִיד לְשָׂרֵי הַלְוִיִּם לְהַעֲמִיד אֶת־אֲחֵיהֶם הַמְשֹׁרְרִים בִּכְלֵי־שִׁיר נְבָלִים וְכִנֹּרוֺת וּמְצִלְתָּיִם מַשְׁמִיעִים לְהָרִים־בְּקוֺל לְשִׂמְחָה,LBH
1 Chr 15:17,וַיַּעֲמִידוּ הַלְוִיִּם אֵת הֵימָן בֶּן־יוֺאֵל וּמִן־אֶחָיו אָסָף בֶּן־בֶּרֶכְיָהוּ וּמִן־בְּנֵי מְרָרִי אֲחֵיהֶם אֵיתָן בֶּן־קוּשָׁיָהוּ,LBH
1 Chr 15:18,וְעִמָּהֶם אֲחֵיהֶם הַמִּשְׁנִים זְכַרְיָהוּ בֵּן וְיַעֲזִיאֵל וּשְׁמִירָמוֺת וִיחִיאֵל וְעֻנִּי אֱלִיאָב וּבְנָיָהוּ וּמַעֲשֵׂיָהוּ וּמַתִּתְיָהוּ וֶאֱלִיפְלֵהוּ וּמִקְנֵיָהוּ וְעֹבֵד אֱדֹם וִיעִיאֵל הַשֹּׁעֲרִים,LBH
1 Chr 15:19,וְהַמְשֹׁרְרִים הֵימָן אָסָף וְאֵיתָן בִּמְצִלְתַּיִם נְחֹשֶׁת לְהַשְׁמִיעַ,LBH
1 Chr 15:20,וּזְכַרְיָה וַעֲזִיאֵל וּשְׁמִירָמוֺת וִיחִיאֵל וְעֻנִּי וֶאֱלִיאָב וּמַעֲשֵׂיָהוּ וּבְנָיָהוּ בִּנְבָלִים עַל־עֲלָמוֺת,LBH
1 Chr 15:21,וּמַתִּתְיָהוּ וֶאֱלִיפְלֵהוּ וּמִקְנֵיָהוּ וְעֹבֵד אֱדֹם וִיעִיאֵל וַעֲזַזְיָהוּ בְּכִנֹּרוֺת עַל־הַשְּׁמִינִית לְנַצֵּחַ,LBH
1 Chr 15:22,וּכְנַנְיָהוּ שַׂר־הַלְוִיִּם בְּמַשָּׂא יָסֹר בַּמַּשָּׂא כִּי מֵבִין הוּא,LBH
1 Chr 15:23,וּבֶרֶכְיָה וְאֶלְקָנָה שֹׁעֲרִים לָאָרוֺן,LBH
1 Chr 15:24,וּשְׁבַנְיָהוּ וְיוֺשָׁפָט וּנְתַנְאֵל וַעֲמָשַׂי וּזְכַרְיָהוּ וּבְנָיָהוּ וֶאֱלִיעֶזֶר הַכֹּהֲנִים מַחְצְרִים בַּחֲצֹצְרוֺת לִפְנֵי אֲרוֺן הָאֱלֹהִים וְעֹבֵד אֱדֹם וִיחִיָּה שֹׁעֲרִים לָאָרוֺן,LBH
1 Chr 16:7,בַּיּוֺם הַהוּא אָז נָתַן דָּוִיד בָּרֹאשׁ לְהֹדוֺת לַיהוָה בְּיַד־אָסָף וְאֶחָיו,LBH
1 Chr 16:8,הוֺדוּ לַיהוָה קִרְאוּ בִשְׁמוֺ הוֺדִיעוּ בָעַמִּים עֲלִילֹתָיו,LBH
1 Chr 16:9,שִׁירוּ לוֺ זַמְּרוּ־לוֺ שִׂיחוּ בְּכָל־נִפְלְאֹתָיו,LBH
1 Chr 16:10,הִתְהַלְלוּ בְּשֵׁם קָדְשׁוֺ יִשְׂמַח לֵב מְבַקְשֵׁי יְהוָה,LBH
1 Chr 16:11,דִּרְשׁוּ יְהוָה וְעֻזּוֺ בַּקְּשׁוּ פָנָיו תָּמִיד,LBH
1 Chr 16:12,זִכְרוּ נִפְלְאֹתָיו אֲשֶׁר עָשָׂה מֹפְתָיו וּמִשְׁפְּטֵי־פִיהוּ,LBH
1 Chr 16:13,זֶרַע יִשְׂרָאֵל עַבְדּוֺ בְּנֵי יַעֲקֹב בְּחִירָיו,LBH
1 Chr 16:14,הוּא יְהוָה אֱלֹהֵינוּ בְּכָל־הָאָרֶץ מִשְׁפָּטָיו,LBH
1 Chr 16:15,זִכְרוּ לְעוֺלָם בְּרִיתוֺ דָּבָר צִוָּה לְאֶלֶף דּוֺר,LBH
1 Chr 16:16,אֲשֶׁר כָּרַת אֶת־אַבְרָהָם וּשְׁבוּעָתוֺ לְיִצְחָק,LBH
1 Chr 16:17,וַיַּעֲמִידֶהָ לְיַעֲקֹב לְחֹק לְיִשְׂרָאֵל בְּרִית עוֺלָם,LBH
1 Chr 16:18,לֵאמֹר לְךָ אֶתֵּן אֶרֶץ־כְּנָעַן חֶבֶל נַחֲלַתְכֶם,LBH
1 Chr 16:19,בִּהְיוֺתְכֶם מְתֵי מִסְפָּר כִּמְעַט וְגָרִים בָּהּ,LBH
1 Chr 16:20,וַיִּתְהַלְּכוּ מִגּוֺי אֶל־גּוֺי וּמִמַּמְלָכָה אֶל־עַם אַחֵר,LBH
1 Chr 16:21,לֹא־הִנִּיחַ לְאִישׁ לְעָשְׁקָם וַיּוֺכַח עֲלֵיהֶם מְלָכִים,LBH
1 Chr 16:22,אַל־תִּגְּעוּ בִּמְשִׁיחָי וּבִנְבִיאַי אַל־תָּרֵעוּ,LBH
1 Chr 16:23,שִׁירוּ לַיהוָה כָּל־הָאָרֶץ בַּשְּׂרוּ מִיּוֺם־אֶל־יוֺם יְשׁוּעָתוֺ,LBH
1 Chr 16:24,סַפְּרוּ בַגּוֺיִם אֶת־כְּבוֺדוֺ בְּכָל־הָעַמִּים נִפְלְאֹתָיו,LBH
1 Chr 16:25,כִּי גָדוֺל יְהוָה וּמְהֻלָּל מְאֹד וְנוֺרָא הוּא עַל־כָּל־אֱלֹהִים,LBH
1 Chr 16:26,כִּי כָּל־אֱלֹהֵי הָעַמִּים אֱלִילִים וַיהוָה שָׁמַיִם עָשָׂה,LBH
1 Chr 16:27,הוֺד וְהָדָר לְפָנָיו עֹז וְחֶדְוָה בִּמְקֹמוֺ,LBH
1 Chr 16:28,הָבוּ לַיהוָה מִשְׁפְּחוֺת עַמִּים הָבוּ לַיהוָה כָּבוֺד וָעֹז,LBH
1 Chr 16:29,הָבוּ לַיהוָה כְּבוֺד שְׁמוֺ שְׂאוּ מִנְחָה וּבֹאוּ לְפָנָיו הִשְׁתַּחֲווּ לַיהוָה בְּהַדְרַת־קֹדֶשׁ,LBH
1 Chr 16:30,חִילוּ מִלְּפָנָיו כָּל־הָאָרֶץ אַף־תִּכּוֺן תֵּבֵל בַּל־תִּמּוֺט,LBH
1 Chr 16:31,יִשְׂמְחוּ הַשָּׁמַיִם וְתָגֵל הָאָרֶץ וְיֹאמְרוּ בַגּוֺיִם יְהוָה מָלָךְ,LBH
1 Chr 16:32,יִרְעַם הַיָּם וּמְלוֺאוֺ יַעֲלֹץ הַשָּׂדֶה וְכָל־אֲשֶׁר־בּוֺ,LBH
1 Chr 16:33,אָז יְרַנְּנוּ עֲצֵי הַיָּעַר מִלִּפְנֵי יְהוָה כִּי־בָא לִשְׁפּוֺט אֶת־הָאָרֶץ,LBH
1 Chr 16:34,הוֺדוּ לַיהוָה כִּי טוֺב כִּי לְעוֺלָם חַסְדּוֺ,LBH
1 Chr 16:35,וְאִמְרוּ הוֺשִׁיעֵנוּ אֱלֹהֵי יִשְׁעֵנוּ וְקַבְּצֵנוּ וְהַצִּילֵנוּ מִן־הַגּוֺיִם לְהֹדוֺת לְשֵׁם קָדְשֶׁךָ לְהִשְׁתַּבֵּחַ בִּתְהִלָּתֶךָ,LBH
1 Chr 16:36,בָּרוּךְ יְהוָה אֱלֹהֵי יִשְׂרָאֵל מִן־הָעוֺלָם וְעַד הָעֹלָם וַיֹּאמְרוּ כָל־הָעָם אָמֵן וְהַלֵּל לַיהוָה,LBH
1 Chr 16:37,וַיַּעֲזָב־שָׁם לִפְנֵי אֲרוֺן בְּרִית־יְהוָה לְאָסָף וּלְאֶחָיו לְשָׁרֵת לִפְנֵי הָאָרוֺן תָּמִיד לִדְבַר־יוֺם בְּיוֺמוֺ,LBH
1 Chr 16:38,וְעֹבֵד אֱדֹם וַאֲחֵיהֶם שִׁשִּׁים וּשְׁמוֺנָה וְעֹבֵד אֱדֹם בֶּן־יְדִיתוּן וְחֹסָה לְשֹׁעֲרִים,LBH
1 Chr 16:39,וְאֵת צָדוֺק הַכֹּהֵן וְאֶחָיו הַכֹּהֲנִים לִפְנֵי מִשְׁכַּן יְהוָה בַּבָּמָה אֲשֶׁר בְּגִבְעוֺן,LBH
1 Chr 16:40,לְהַעֲלוֺת עֹלוֺת לַיהוָה עַל־מִזְבַּח הָעֹלָה תָּמִיד לַבֹּקֶר וְלָעָרֶב וּלְכָל־הַכָּתוּב בְּתוֺרַת יְהוָה אֲשֶׁר צִוָּה עַל־יִשְׂרָאֵל,LBH
1 Chr 16:41,וְעִמָּהֶם הֵימָן וִידוּתוּן וּשְׁאָר הַבְּרוּרִים אֲשֶׁר נִקְּבוּ בְּשֵׁמוֺת לְהֹדוֺת לַיהוָה כִּי לְעוֺלָם חַסְדּוֺ,LBH
1 Chr 16:42,וְעִמָּהֶם הֵימָן וִידוּתוּן חֲצֹצְרוֺת וּמְצִלְתַּיִם לְמַשְׁמִיעִים וּכְלֵי שִׁיר הָאֱלֹהִים וּבְנֵי יְדוּתוּן לַשָּׁעַר,LBH
1 Chr 16:43,וַיֵּלְכוּ כָל־הָעָם אִישׁ לְבֵיתוֺ וַיִּסֹּב דָּוִיד לְבָרֵךְ אֶת־בֵּיתוֺ,LBH
1 Chr 21:1,וַיַּעֲמֹד שָׂטָן עַל־יִשְׂרָאֵל וַיָּסֶת אֶת־דָּוִיד לִמְנוֺת אֶת־יִשְׂרָאֵל,LBH
1 Chr 21:2,וַיֹּאמֶר דָּוִיד אֶל־יוֺאָב וְאֶל־שָׂרֵי הָעָם לְכוּ סִפְרוּ אֶת־יִשְׂרָאֵל מִבְּאֵר שֶׁבַע וְעַד־דָּן וְהָבִיאוּ אֵלַי וְאֵדְעָה אֶת־מִסְפָּרָם,LBH
1 Chr 21:3,וַיֹּאמֶר יוֺאָב יוֺסֵף יְהוָה עַל־עַמּוֺ כָּהֵם מֵאָה פְעָמִים הֲלֹא אֲדֹנִי הַמֶּלֶךְ כֻּלָּם לַאדֹנִי לַעֲבָדִים לָמָּה יְבַקֵּשׁ זֹאת אֲדֹנִי לָמָּה יִהְיֶה לְאַשְׁמָה לְיִשְׂרָאֵל,LBH
1 Chr 21:4,וּדְבַר־הַמֶּלֶךְ חָזַק עַל־יוֺאָב וַיֵּצֵא יוֺאָב וַיִּתְהַלֵּךְ בְּכָל־יִשְׂרָאֵל וַיָּבֹא יְרוּשָׁלִָם,LBH
1 Chr 21:5,וַיִּתֵּן יוֺאָב אֶת־מִסְפַּר מִפְקַד־הָעָם אֶל־דָּוִיד וַיְהִי כָל־יִשְׂרָאֵל אֶלֶף אֲלָפִים וּמֵאָה אֶלֶף אִישׁ שֹׁלֵף חֶרֶב וִיהוּדָה אַרְבַּע מֵאוֺת וְשִׁבְעִים אֶלֶף אִישׁ שֹׁלֵף חָרֶב,LBH
1 Chr 21:6,וְלֵוִי וּבִנְיָמִן לֹא פָקַד בְּתוֺכָם כִּי־נִתְעַב דְּבַר־הַמֶּלֶךְ אֶת־יוֺאָב,LBH
1 Chr 21:7,וַיֵּרַע בְּעֵינֵי הָאֱלֹהִים עַל־הַדָּבָר הַזֶּה וַיַּךְ אֶת־יִשְׂרָאֵל,LBH
1 Chr 21:8,וַיֹּאמֶר דָּוִיד אֶל־הָאֱלֹהִים חָטָאתִי מְאֹד אֲשֶׁר עָשִׂיתִי אֶת־הַדָּבָר הַזֶּה וְעַתָּה הַעֲבֶר־נָא אֶת־עֲווֺן עַבְדְּךָ כִּי נִסְכַּלְתִּי מְאֹד,LBH
1 Chr 21:9,וַיְדַבֵּר יְהוָה אֶל־גָּד חֹזֵה דָוִיד לֵאמֹר,LBH
1 Chr 21:10,לֵךְ וְדִבַּרְתָּ אֶל־דָּוִיד לֵאמֹר כֹּה אָמַר יְהוָה שָׁלוֺשׁ אֲנִי נֹטֶה עָלֶיךָ בְּחַר־לְךָ אַחַת מֵהֵנָּה וְאֶעֱשֶׂה־לָּךְ,LBH
1 Chr 21:11,וַיָּבֹא גָד אֶל־דָּוִיד וַיֹּאמֶר לוֺ כֹּה־אָמַר יְהוָה קַבֶּל־לָךְ,LBH
1 Chr 21:12,אִם־שָׁלוֺשׁ שָׁנִים רָעָב וְאִם־שְׁלֹשָׁה חֳדָשִׁים נִסְפֶּה מִפְּנֵי־צָרֶיךָ וְחֶרֶב אוֺיְבֶךָ לְמַשֶּׂגֶת וְאִם־שְׁלֹשֶׁת יָמִים חֶרֶב יְהוָה וְדֶבֶר בָּאָרֶץ וּמַלְאַךְ יְהוָה מַשְׁחִית בְּכָל־גְּבוּל יִשְׂרָאֵל וְעַתָּה רְאֵה מָה־אָשִׁיב אֶת־שֹׁלְחִי דָּבָר,LBH
1 Chr 21:13,וַיֹּאמֶר דָּוִיד אֶל־גָּד צַר־לִי מְאֹד אֶפְּלָה־נָּא בְיַד־יְהוָה כִּי־רַבִּים רַחֲמָיו מְאֹד וּבְיַד־אָדָם אַל־אֶפֹּל,LBH
1 Chr 21:14,וַיִּתֵּן יְהוָה דֶּבֶר בְּיִשְׂרָאֵל וַיִּפֹּל מִיִּשְׂרָאֵל שִׁבְעִים אֶלֶף אִישׁ,LBH
1 Chr 21:15,וַיִּשְׁלַח הָאֱלֹהִים מַלְאָךְ לִירוּשָׁלִַם לְהַשְׁחִיתָהּ וּכְהַשְׁחִית רָאָה יְהוָה וַיִּנָּחֶם עַל־הָרָעָה וַיֹּאמֶר לַמַּלְאָךְ הַמַּשְׁחִית רַב עַתָּה הֶרֶף יָדֶךָ וּמַלְאַךְ יְהוָה עֹמֵד עִם־גֹּרֶן אָרְנָן הַיְבוּסִי,LBH
1 Chr 21:16,וַיִּשָּׂא דָוִיד אֶת־עֵינָיו וַיַּרְא אֶת־מַלְאַךְ יְהוָה עֹמֵד בֵּין הָאָרֶץ וּבֵין הַשָּׁמַיִם וְחַרְבּוֺ שְׁלוּפָה בְּיָדוֺ נְטוּיָה עַל־יְרוּשָׁלִָם וַיִּפֹּל דָּוִיד וְהַזְּקֵנִים מְכֻסִּים בַּשַּׂקִּים עַל־פְּנֵיהֶם,LBH
1 Chr 21:17,וַיֹּאמֶר דָּוִיד אֶל־הָאֱלֹהִים הֲלֹא אֲנִי אָמַרְתִּי לִמְנוֺת בָּעָם וַאֲנִי־הוּא אֲשֶׁר־חָטָאתִי וְהָרֵעַ הֲרֵעוֺתִי וְאֵלֶּה הַצֹּאן מֶה עָשׂוּ יְהוָה אֱלֹהַי תְּהִי נָא יָדְךָ בִּי וּבְבֵית אָבִי וּבְעַמְּךָ לֹא לְמַגֵּפָה,LBH
1 Chr 21:18,וּמַלְאַךְ יְהוָה אָמַר אֶל־גָּד לֵאמֹר לְדָוִיד כִּי יַעֲלֶה דָוִיד לְהָקִים מִזְבֵּחַ לַיהוָה בְּגֹרֶן אָרְנָן הַיְבֻסִי,LBH
1 Chr 21:19,וַיַּעַל דָּוִיד בִּדְבַר־גָּד אֲשֶׁר דִּבֶּר בְּשֵׁם יְהוָה,LBH
1 Chr 21:20,וַיָּשָׁב אָרְנָן וַיַּרְא אֶת־הַמַּלְאָךְ וְאַרְבַּעַת בָּנָיו עִמּוֺ מִתְחַבְּאִים וְאָרְנָן דָּשׁ חִטִּים,LBH
1 Chr 21:21,וַיָּבֹא דָוִיד עַד־אָרְנָן וַיַּבֵּט אָרְנָן וַיַּרְא אֶת־דָּוִיד וַיֵּצֵא מִן־הַגֹּרֶן וַיִּשְׁתַּחוּ לְדָוִיד אַפַּיִם אָרְצָה,LBH
1 Chr 21:22,וַיֹּאמֶר דָּוִיד אֶל־אָרְנָן תְּנָה־לִּי מְקוֺם הַגֹּרֶן וְאֶבְנֶה־בּוֺ מִזְבֵּחַ לַיהוָה בְּכֶסֶף מָלֵא תְּנֵהוּ לִי וְתֵעָצַר הַמַּגֵּפָה מֵעַל הָעָם,LBH
1 Chr 21:23,וַיֹּאמֶר אָרְנָן אֶל־דָּוִיד קַח־לָךְ וְיַעַשׂ אֲדֹנִי הַמֶּלֶךְ הַטּוֺב בְּעֵינָיו רְאֵה נָתַתִּי הַבָּקָר לָעֹלוֺת וְהַמּוֺרִגִּים לָעֵצִים וְהַחִטִּים לַמִּנְחָה הַכֹּל נָתָתִּי,LBH
1 Chr 21:24,וַיֹּאמֶר הַמֶּלֶךְ דָּוִיד לְאָרְנָן לֹא כִּי־קָנֹה אֶקְנֶה בְּכֶסֶף מָלֵא כִּי לֹא־אֶשָּׂא אֲשֶׁר־לְךָ לַיהוָה וְהַעֲלוֺת עוֺלָה חִנָּם,LBH
1 Chr 21:25,וַיִּתֵּן דָּוִיד לְאָרְנָן בַּמָּקוֺם שִׁקְלֵי זָהָב מִשְׁקָל שֵׁשׁ מֵאוֺת,LBH
1 Chr 21:26,וַיִּבֶן שָׁם דָּוִיד מִזְבֵּחַ לַיהוָה וַיַּעַל עֹלוֺת וּשְׁלָמִים וַיִּקְרָא אֶל־יְהוָה וַיַּעֲנֵהוּ בָאֵשׁ מִן־הַשָּׁמַיִם עַל מִזְבַּח הָעֹלָה,LBH
1 Chr 21:27,וַיֹּאמֶר יְהוָה לַמַּלְאָךְ וַיָּשֶׁב חַרְבּוֺ אֶל־נְדָנָהּ,LBH
1 Chr 21:28,בָּעֵת הַהִיא בִּרְאוֺת דָּוִיד כִּי־עָנָהוּ יְהוָה בְּגֹרֶן אָרְנָן הַיְבוּסִי וַיִּזְבַּח שָׁם,LBH
1 Chr 21:29,וּמִשְׁכַּן יְהוָה אֲשֶׁר־עָשָׂה מֹשֶׁה בַמִּדְבָּר וּמִזְבַּח הָעוֺלָה בָּעֵת הַהִיא בַּבָּמָה בְּגִבְעוֺן,LBH
1 Chr 21:30,וְלֹא־יָכֹל דָּוִיד לָלֶכֶת לְפָנָיו לִדְרֹשׁ אֱלֹהִים כִּי נִבְעַת מִפְּנֵי חֶרֶב מַלְאַךְ יְהוָה,LBH
1 Chr 22:1,וַיֹּאמֶר דָּוִיד זֶה הוּא בֵּית יְהוָה הָאֱלֹהִים וְזֶה־מִּזְבֵּחַ לְעֹלָה לְיִשְׂרָאֵל,LBH
1 Chr 22:2,וַיֹּאמֶר דָּוִיד לִכְנוֺס אֶת־הַגֵּרִים אֲשֶׁר בְּאֶרֶץ יִשְׂרָאֵל וַיַּעֲמֵד חֹצְבִים לַחְצוֺב אַבְנֵי גָזִית לִבְנוֺת בֵּית הָאֱלֹהִים,LBH
1 Chr 22:3,וּבַרְזֶל לָרֹב לַמִּסְמְרִים לְדַלְתוֺת הַשְּׁעָרִים וְלַמְחַבְּרוֺת הֵכִין דָּוִיד וּנְחֹשֶׁת לָרֹב אֵין מִשְׁקָל,LBH
1 Chr 22:4,וַעֲצֵי אֲרָזִים לְאֵין מִסְפָּר כִּי הֵבִיאוּ הַצִּידֹנִים וְהַצֹּרִים עֲצֵי אֲרָזִים לָרֹב לְדָוִיד,LBH
1 Chr 22:5,וַיֹּאמֶר דָּוִיד שְׁלֹמֹה בְנִי נַעַר וָרָךְ וְהַבַּיִת לִבְנוֺת לַיהוָה לְהַגְדִּיל לְמַעְלָה לְשֵׁם וּלְתִפְאֶרֶת לְכָל־הָאֲרָצוֺת אָכִינָה נָּא לוֺ וַיָּכֶן דָּוִיד לָרֹב לִפְנֵי מוֺתוֺ,LBH
1 Chr 22:6,וַיִּקְרָא לִשְׁלֹמֹה בְנוֺ וַיְצַוֵּהוּ לִבְנוֺת בַּיִת לַיהוָה אֱלֹהֵי יִשְׂרָאֵל,LBH
1 Chr 22:7,וַיֹּאמֶר דָּוִיד לִשְׁלֹמֹה בְּנִי אֲנִי הָיָה עִם־לְבָבִי לִבְנוֺת בַּיִת לְשֵׁם יְהוָה אֱלֹהָי,LBH
1 Chr 22:8,וַיְהִי עָלַי דְּבַר־יְהוָה לֵאמֹר דָּם לָרֹב שָׁפַכְתָּ וּמִלְחָמוֺת גְּדֹלוֺת עָשִׂיתָ לֹא־תִבְנֶה בַיִת לִשְׁמִי כִּי דָּמִים רַבִּים שָׁפַכְתָּ אַרְצָה לְפָנָי,LBH
1 Chr 22:9,הִנֵּה־בֵן נוֺלָד לָךְ הוּא יִהְיֶה אִישׁ מְנוּחָה וַהֲנִחוֺתִי לוֺ מִכָּל־אוֺיְבָיו מִסָּבִיב כִּי שְׁלֹמֹה יִהְיֶה שְׁמוֺ וְשָׁלוֺם וָשֶׁקֶט אֶתֵּן עַל־יִשְׂרָאֵל בְּיָמָיו,LBH
1 Chr 22:10,הוּא־יִבְנֶה בַיִת לִשְׁמִי וְהוּא יִהְיֶה־לִּי לְבֵן וַאֲנִי־לוֺ לְאָב וַהֲכִינוֺתִי כִּסֵּא מַלְכוּתוֺ עַל־יִשְׂרָאֵל עַד־עוֺלָם,LBH
1 Chr 22:11,עַתָּה בְנִי יְהִי יְהוָה עִמָּךְ וְהִצְלַחְתָּ וּבָנִיתָ בֵּית יְהוָה אֱלֹהֶיךָ כַּאֲשֶׁר דִּבֶּר עָלֶיךָ,LBH
1 Chr 22:12,אַךְ יִתֶּן־לְּךָ יְהוָה שֵׂכֶל וּבִינָה וִיצַוְּךָ עַל־יִשְׂרָאֵל וְלִשְׁמוֺר אֶת־תּוֺרַת יְהוָה אֱלֹהֶיךָ,LBH
1 Chr 22:13,אָז תַּצְלִיחַ אִם־תִּשְׁמוֺר לַעֲשׂוֺת אֶת־הַחֻקִּים וְאֶת־הַמִּשְׁפָּטִים אֲשֶׁר צִוָּה יְהוָה אֶת־מֹשֶׁה עַל־יִשְׂרָאֵל חֲזַק וֶאֱמָץ אַל־תִּירָא וְאַל־תֵּחָת,LBH
1 Chr 22:14,וְהִנֵּה בְעָנְיִי הֲכִינוֺתִי לְבֵית־יְהוָה זָהָב כִּכָּרִים מֵאָה־אֶלֶף וְכֶסֶף אֶלֶף אֲלָפִים כִּכָּרִים וְלַנְּחֹשֶׁת וְלַבַּרְזֶל אֵין מִשְׁקָל כִּי לָרֹב הָיָה וְעֵצִים וַאֲבָנִים הֲכִינוֺתִי וַעֲלֵיהֶם תּוֺסִיף,LBH
1 Chr 22:15,וְעִמְּךָ לָרֹב עֹשֵׂי מְלָאכָה חֹצְבִים וְחָרָשֵׁי אֶבֶן וָעֵץ וְכָל־חָכָם בְּכָל־מְלָאכָה,LBH
1 Chr 22:16,לַזָּהָב לַכֶּסֶף וְלַנְּחֹשֶׁת וְלַבַּרְזֶל אֵין מִסְפָּר קוּם וַעֲשֵׂה וִיהִי יְהוָה עִמָּךְ,LBH
1 Chr 22:17,וַיְצַו דָּוִיד לְכָל־שָׂרֵי יִשְׂרָאֵל לַעְזֹר לִשְׁלֹמֹה בְנוֺ,LBH
1 Chr 22:18,הֲלֹא יְהוָה אֱלֹהֵיכֶם עִמָּכֶם וְהֵנִיחַ לָכֶם מִסָּבִיב כִּי נָתַן בְּיָדִי אֵת יֹשְׁבֵי הָאָרֶץ וְנִכְבְּשָׁה הָאָרֶץ לִפְנֵי יְהוָה וְלִפְנֵי עַמּוֺ,LBH
1 Chr 22:19,עַתָּה תְּנוּ לְבַבְכֶם וְנַפְשְׁכֶם לִדְרוֺשׁ לַיהוָה אֱלֹהֵיכֶם וְקוּמוּ וּבְנוּ אֶת־מִקְדַּשׁ יְהוָה הָאֱלֹהִים לְהָבִיא אֶת־אֲרוֺן בְּרִית־יְהוָה וּכְלֵי קֹדֶשׁ הָאֱלֹהִים לַבַּיִת הַנִּבְנֶה לְשֵׁם־יְהוָה,LBH
1 Chr 23:1,וְדָוִיד זָקֵן וְשָׂבַע יָמִים וַיַּמְלֵךְ אֶת־שְׁלֹמֹה בְנוֺ עַל־יִשְׂרָאֵל,LBH
1 Chr 23:2,וַיֶּאֱסֹף אֶת־כָּל־שָׂרֵי יִשְׂרָאֵל וְהַכֹּהֲנִים וְהַלְוִיִּם,LBH
1 Chr 23:3,וַיִּסָּפְרוּ הַלְוִיִּם מִבֶּן שְׁלֹשִׁים שָׁנָה וָמָעְלָה וַיְהִי מִסְפָּרָם לְגֻלְגְּלֹתָם לִגְבָרִים שְׁלֹשִׁים וּשְׁמוֺנָה אָלֶף,LBH
1 Chr 23:4,מֵאֵלֶּה לְנַצֵּחַ עַל־מְלֶאכֶת בֵּית־יְהוָה עֶשְׂרִים וְאַרְבָּעָה אָלֶף וְשֹׁטְרִים וְשֹׁפְטִים שֵׁשֶׁת אֲלָפִים,LBH
1 Chr 23:5,וְאַרְבַּעַת אֲלָפִים שֹׁעֲרִים וְאַרְבַּעַת אֲלָפִים מְהַלְלִים לַיהוָה בַּכֵּלִים אֲשֶׁר עָשִׂיתִי לְהַלֵּל,LBH
1 Chr 23:6,וַיֶּחָלְקֵם דָּוִיד מַחְלְקוֺת לִבְנֵי לֵוִי לְגֵרְשׁוֺן קְהָת וּמְרָרִי,LBH
1 Chr 23:7,לַגֵּרְשֻׁנִּי לַעְדָּן וְשִׁמְעִי,LBH
1 Chr 23:8,בְּנֵי לַעְדָּן הָרֹאשׁ יְחִיאֵל וְזֵתָם וְיוֺאֵל שְׁלֹשָׁה,LBH
1 Chr 23:9,בְּנֵי שִׁמְעִי ְלוֺמִית וַחֲזִיאֵל וְהָרָן שְׁלֹשָׁה אֵלֶּה רָאשֵׁי הָאָבוֺת לְלַעְדָּן,LBH
1 Chr 23:10,וּבְנֵי שִׁמְעִי יַחַת זִינָא וִיעוּשׁ וּבְרִיעָה אֵלֶּה בְנֵי־שִׁמְעִי אַרְבָּעָה,LBH
1 Chr 23:11,וַיְהִי־יַחַת הָרֹאשׁ וְזִיזָה הַשֵּׁנִי וִיעוּשׁ וּבְרִיעָה לֹא־הִרְבּוּ בָנִים וַיִּהְיוּ לְבֵית אָב לִפְקֻדָּה אֶחָת,LBH
1 Chr 23:12,בְּנֵי קְהָת עַמְרָם יִצְהָר חֶבְרוֺן וְעֻזִּיאֵל אַרְבָּעָה,LBH
1 Chr 23:13,בְּנֵי עַמְרָם אַהֲרֹן וּמֹשֶׁה וַיִּבָּדֵל אַהֲרֹן לְהַקְדִּישׁוֺ קֹדֶשׁ קָדָשִׁים הוּא־וּבָנָיו עַד־עוֺלָם לְהַקְטִיר לִפְנֵי יְהוָה לְשָׁרְתוֺ וּלְבָרֵךְ בִּשְׁמוֺ עַד־עוֺלָם,LBH
1 Chr 23:14,וּמֹשֶׁה אִישׁ הָאֱלֹהִים בָּנָיו יִקָּרְאוּ עַל־שֵׁבֶט הַלֵּוִי,LBH
1 Chr 23:15,בְּנֵי מֹשֶׁה גֵּרְשֹׁם וֶאֱלִיעֶזֶר,LBH
1 Chr 23:16,בְּנֵי גֵרְשׁוֺם שְׁבוּאֵל הָרֹאשׁ,LBH
1 Chr 23:17,וַיִּהְיוּ בְנֵי־אֱלִיעֶזֶר רְחַבְיָה הָרֹאשׁ וְלֹא־הָיָה לֶאֱלִיעֶזֶר בָּנִים אֲחֵרִים וּבְנֵי רְחַבְיָה רָבוּ לְמָעְלָה,LBH
1 Chr 23:18,בְּנֵי יִצְהָר שְׁלֹמִית הָרֹאשׁ,LBH
1 Chr 23:19,בְּנֵי חֶבְרוֺן יְרִיָּהוּ הָרֹאשׁ אֲמַרְיָה הַשֵּׁנִי יַחֲזִיאֵל הַשְּׁלִישִׁי וִיקַמְעָם הָרְבִיעִי,LBH
1 Chr 23:20,בְּנֵי עֻזִּיאֵל מִיכָה הָרֹאשׁ וְיִשִּׁיָּה הַשֵּׁנִי,LBH
1 Chr 23:21,בְּנֵי מְרָרִי מַחְלִי וּמוּשִׁי בְּנֵי מַחְלִי אֶלְעָזָר וְקִישׁ,LBH
1 Chr 23:22,וַיָּמָת אֶלְעָזָר וְלֹא־הָיוּ לוֺ בָּנִים כִּי אִם־בָּנוֺת וַיִּשָּׂאוּם בְּנֵי־קִישׁ אֲחֵיהֶם,LBH
1 Chr 23:23,בְּנֵי מוּשִׁי מַחְלִי וְעֵדֶר וִירֵמוֺת שְׁלֹשָׁה,LBH
1 Chr 23:24,אֵלֶּה בְנֵי־לֵוִי לְבֵית אֲבֹתֵיהֶם רָאשֵׁי הָאָבוֺת לִפְקוּדֵיהֶם בְּמִסְפַּר שֵׁמוֺת לְגֻלְגְּלֹתָם עֹשֵׂה הַמְּלָאכָה לַעֲבֹדַת בֵּית יְהוָה מִבֶּן עֶשְׂרִים שָׁנָה וָמָעְלָה,LBH
1 Chr 23:25,כִּי אָמַר דָּוִיד הֵנִיחַ יְהוָה אֱלֹהֵי־יִשְׂרָאֵל לְעַמּוֺ וַיִּשְׁכֹּן בִּירוּשָׁלִַם עַד־לְעוֺלָם,LBH
1 Chr 23:26,וְגַם לַלְוִיִּם אֵין־לָשֵׂאת אֶת־הַמִּשְׁכָּן וְאֶת־כָּל־כֵּלָיו לַעֲבֹדָתוֺ,LBH
1 Chr 23:27,כִּי בְדִבְרֵי דָוִיד הָאַחֲרֹנִים הֵמָּה מִסְפַּר בְּנֵי־לֵוִי מִבֶּן עֶשְׂרִים שָׁנָה וּלְמָעְלָה,LBH
1 Chr 23:28,כִּי מַעֲמָדָם לְיַד־בְּנֵי אַהֲרֹן לַעֲבֹדַת בֵּית יְהוָה עַל־הַחֲצֵרוֺת וְעַל־הַלְּשָׁכוֺת וְעַל־טָהֳרַת לְכָל־קֹדֶשׁ וּמַעֲשֵׂה עֲבֹדַת בֵּית הָאֱלֹהִים,LBH
1 Chr 23:29,וּלְלֶחֶם הַמַּעֲרֶכֶת וּלְסֹלֶת לְמִנְחָה וְלִרְקִיקֵי הַמַּצּוֺת וְלַמַּחֲבַת וְלַמֻּרְבָּכֶת וּלְכָל־מְשׂוּרָה וּמִדָּה,LBH
1 Chr 23:30,וְלַעֲמֹד בַּבֹּקֶר בַּבֹּקֶר לְהֹדוֺת וּלְהַלֵּל לַיהוָה וְכֵן לָעָרֶב,LBH
1 Chr 23:31,וּלְכֹל הַעֲלוֺת עֹלוֺת לַיהוָה לַשַּׁבָּתוֺת לֶחֳדָשִׁים וְלַמֹּעֲדִים בְּמִסְפָּר כְּמִשְׁפָּט עֲלֵיהֶם תָּמִיד לִפְנֵי יְהוָה,LBH
1 Chr 23:32,וְשָׁמְרוּ אֶת־מִשְׁמֶרֶת אֹהֶל־מוֺעֵד וְאֵת מִשְׁמֶרֶת הַקֹּדֶשׁ וּמִשְׁמֶרֶת בְּנֵי אַהֲרֹן אֲחֵיהֶם לַעֲבֹדַת בֵּית יְהוָה,LBH
1 Chr 24:1,וְלִבְנֵי אַהֲרֹן מַחְלְקוֺתָם בְּנֵי אַהֲרֹן נָדָב וַאֲבִיהוּא אֶלְעָזָר וְאִיתָמָר,LBH
1 Chr 24:2,וַיָּמָת נָדָב וַאֲבִיהוּא לִפְנֵי אֲבִיהֶם וּבָנִים לֹא־הָיוּ לָהֶם וַיְכַהֲנוּ אֶלְעָזָר וְאִיתָמָר,LBH
1 Chr 24:3,וַיֶּחָלְקֵם דָּוִיד וְצָדוֺק מִן־בְּנֵי אֶלְעָזָר וַאֲחִימֶלֶךְ מִן־בְּנֵי אִיתָמָר לִפְקֻדָּתָם בַּעֲבֹדָתָם,LBH
1 Chr 24:4,וַיִּמָּצְאוּ בְנֵי־אֶלְעָזָר רַבִּים לְרָאשֵׁי הַגְּבָרִים מִן־בְּנֵי אִיתָמָר וַיַּחְלְקוּם לִבְנֵי אֶלְעָזָר רָאשִׁים לְבֵית־אָבוֺת שִׁשָּׁה עָשָׂר וְלִבְנֵי אִיתָמָר לְבֵית אֲבוֺתָם שְׁמוֺנָה,LBH
1 Chr 24:5,וַיַּחְלְקוּם בְּגוֺרָלוֺת אֵלֶּה עִם־אֵלֶּה כִּי־הָיוּ שָׂרֵי־קֹדֶשׁ וְשָׂרֵי הָאֱלֹהִים מִבְּנֵי אֶלְעָזָר וּבִבְנֵי אִיתָמָר,LBH
1 Chr 24:6,וַיִּכְתְּבֵם שְׁמַעְיָה בֶן־נְתַנְאֵל הַסּוֺפֵר מִן־הַלֵּוִי לִפְנֵי הַמֶּלֶךְ וְהַשָּׂרִים וְצָדוֺק הַכֹּהֵן וַאֲחִימֶלֶךְ בֶּן־אֶבְיָתָר וְרָאשֵׁי הָאָבוֺת לַכֹּהֲנִים וְלַלְוִיִּם בֵּית־אָב אֶחָד אָחֻז לְאֶלְעָזָר וְאָחֻז אָחֻז לְאִיתָמָר,LBH
1 Chr 24:7,וַיֵּצֵא הַגּוֺרָל הָרִאשׁוֺן לִיהוֺיָרִיב לִידַעְיָה הַשֵּׁנִי,LBH
1 Chr 24:8,לְחָרִם הַשְּׁלִישִׁי לִשְׂעֹרִים הָרְבִעִי,LBH
1 Chr 24:9,לְמַלְכִּיָּה הַחֲמִישִׁי לְמִיָּמִן הַשִּׁשִּׁי,LBH
1 Chr 24:10,לְהַקּוֺץ הַשְּׁבִעִי לַאֲבִיָּה הַשְּׁמִינִי,LBH
1 Chr 24:11,לְיֵשׁוּעַ הַתְּשִׁעִי לִשְׁכַנְיָהוּ הָעֲשִׂרִי,LBH
1 Chr 24:12,לְאֶלְיָשִׁיב עַשְׁתֵּי עָשָׂר לְיָקִים שְׁנֵים עָשָׂר,LBH
1 Chr 24:13,לְחֻפָּה שְׁלֹשָׁה עָשָׂר לְיֶשֶׁבְאָב אַרְבָּעָה עָשָׂר,LBH
1 Chr 24:14,לְבִלְגָּה חֲמִשָּׁה עָשָׂר לְאִמֵּר שִׁשָּׁה עָשָׂר,LBH
1 Chr 24:15,לְחֵזִיר שִׁבְעָה עָשָׂר לְהַפִּצֵּץ שְׁמוֺנָה עָשָׂר,LBH
1 Chr 24:16,לִפְתַחְיָה תִּשְׁעָה עָשָׂר לִיחֶזְקֵאל הָעֶשְׂרִים,LBH
1 Chr 24:17,לְיָכִין אֶחָד וְעֶשְׂרִים לְגָמוּל שְׁנַיִם וְעֶשְׂרִים,LBH
1 Chr 24:18,לִדְלָיָהוּ שְׁלֹשָׁה וְעֶשְׂרִים לְמַעַזְיָהוּ אַרְבָּעָה וְעֶשְׂרִים,LBH
1 Chr 24:19,אֵלֶּה פְקֻדָּתָם לַעֲבֹדָתָם לָבוֺא לְבֵית־יְהוָה כְּמִשְׁפָּטָם בְּיַד אַהֲרֹן אֲבִיהֶם כַּאֲשֶׁר צִוָּהוּ יְהוָה אֱלֹהֵי יִשְׂרָאֵל,LBH
1 Chr 24:20,וְלִבְנֵי לֵוִי הַנּוֺתָרִים לִבְנֵי עַמְרָם שׁוּבָאֵל לִבְנֵי שׁוּבָאֵל יֶחְדְּיָהוּ,LBH
1 Chr 24:21,לִרְחַבְיָהוּ לִבְנֵי רְחַבְיָהוּ הָרֹאשׁ יִשִּׁיָּה,LBH
1 Chr 24:22,לַיִּצְהָרִי שְׁלֹמוֺת לִבְנֵי שְׁלֹמוֺת יָחַת,LBH
1 Chr 24:23,וּבְנָי יְרִיָּהוּ אֲמַרְיָהוּ הַשֵּׁנִי יַחֲזִיאֵל הַשְּׁלִישִׁי יְקַמְעָם הָרְבִיעִי,LBH
1 Chr 24:24,בְּנֵי עֻזִּיאֵל מִיכָה לִבְנֵי מִיכָה ָמִיר,LBH
1 Chr 24:25,אֲחִי מִיכָה יִשִּׁיָּה לִבְנֵי יִשִּׁיָּה זְכַרְיָהוּ,LBH
1 Chr 24:26,בְּנֵי מְרָרִי מַחְלִי וּמוּשִׁי בְּנֵי יַעֲזִיָּהוּ בְנוֺ,LBH
1 Chr 24:27,בְּנֵי מְרָרִי לְיַעֲזִיָּהוּ בְנוֺ וְשֹׁהַם וְזַכּוּר וְעִבְרִי,LBH
1 Chr 24:28,לְמַחְלִי אֶלְעָזָר וְלֹא־הָיָה לוֺ בָּנִים,LBH
1 Chr 24:29,לְקִישׁ בְּנֵי־קִישׁ יְרַחְמְאֵל,LBH
1 Chr 24:30,וּבְנֵי מוּשִׁי מַחְלִי וְעֵדֶר וִירִימוֺת אֵלֶּה בְּנֵי הַלְוִיִּם לְבֵית אֲבֹתֵיהֶם,LBH
1 Chr 24:31,וַיַּפִּילוּ גַם־הֵם גּוֺרָלוֺת לְעֻמַּת אֲחֵיהֶם בְּנֵי־אַהֲרֹן לִפְנֵי דָוִיד הַמֶּלֶךְ וְצָדוֺק וַאֲחִימֶלֶךְ וְרָאשֵׁי הָאָבוֺת לַכֹּהֲנִים וְלַלְוִיִּם אָבוֺת הָרֹאשׁ לְעֻמַּת אָחִיו הַקָּטָן,LBH
1 Chr 25:1,וַיַּבְדֵּל דָּוִיד וְשָׂרֵי הַצָּבָא לַעֲבֹדָה לִבְנֵי אָסָף וְהֵימָן וִידוּתוּן הַנִּבְּאִים בְּכִנֹּרוֺת בִּנְבָלִים וּבִמְצִלְתָּיִם וַיְהִי מִסְפָּרָם אַנְשֵׁי מְלָאכָה לַעֲבֹדָתָם,LBH
1 Chr 25:2,לִבְנֵי אָסָף זַכּוּר וְיוֺסֵף וּנְתַנְיָה וַאֲשַׂרְאֵלָה בְּנֵי אָסָף עַל יַד־אָסָף הַנִּבָּא עַל־יְדֵי הַמֶּלֶךְ,LBH
1 Chr 25:3,לִידוּתוּן בְּנֵי יְדוּתוּן גְּדַלְיָהוּ וּצְרִי וִישַׁעְיָהוּ חֲשַׁבְיָהוּ וּמַתִּתְיָהוּ שִׁשָּׁה עַל יְדֵי אֲבִיהֶם יְדוּתוּן בַּכִּנּוֺר הַנִּבָּא עַל־הֹדוֺת וְהַלֵּל לַיהוָה,LBH
1 Chr 25:4,לְהֵימָן בְּנֵי הֵימָן בֻּקִּיָּהוּ מַתַּנְיָהוּ עֻזִּיאֵל שְׁבוּאֵל וִירִימוֺת חֲנַנְיָה חֲנָנִי אֱלִיאָתָה גִדַּלְתִּי וְרֹמַמְתִּי עֶזֶר יָשְׁבְּקָשָׁה מַלּוֺתִי הוֺתִיר מַחֲזִיאוֺת,LBH
1 Chr 25:5,כָּל־אֵלֶּה בָנִים לְהֵימָן חֹזֵה הַמֶּלֶךְ בְּדִבְרֵי הָאֱלֹהִים לְהָרִים קָרֶן וַיִּתֵּן הָאֱלֹהִים לְהֵימָן בָּנִים אַרְבָּעָה עָשָׂר וּבָנוֺת שָׁלוֺשׁ,LBH
1 Chr 25:6,כָּל־אֵלֶּה עַל־יְדֵי אֲבִיהֶם בַּשִּׁיר בֵּית יְהוָה בִּמְצִלְתַּיִם נְבָלִים וְכִנֹּרוֺת לַעֲבֹדַת בֵּית הָאֱלֹהִים עַל יְדֵי הַמֶּלֶךְ אָסָף וִידוּתוּן וְהֵימָן,LBH
1 Chr 25:7,וַיְהִי מִסְפָּרָם עִם־אֲחֵיהֶם מְלֻמְּדֵי־שִׁיר לַיהוָה כָּל־הַמֵּבִין מָאתַיִם שְׁמוֺנִים וּשְׁמוֺנָה,LBH
1 Chr 25:8,וַיַּפִּילוּ גּוֺרָלוֺת מִשְׁמֶרֶת לְעֻמַּת כַּקָּטֹן כַּגָּדוֺל מֵבִין עִם־תַּלְמִיד,LBH
1 Chr 25:9,וַיֵּצֵא הַגּוֺרָל הָרִאשׁוֺן לְאָסָף לְיוֺסֵף גְּדַלְיָהוּ הַשֵּׁנִי הוּא־וְאֶחָיו וּבָנָיו שְׁנֵים עָשָׂר,LBH
1 Chr 25:10,הַשְּׁלִשִׁי זַכּוּר בָּנָיו וְאֶחָיו שְׁנֵים עָשָׂר,LBH
1 Chr 25:11,הָרְבִיעִי לַיִּצְרִי בָּנָיו וְאֶחָיו שְׁנֵים עָשָׂר,LBH
1 Chr 25:12,הַחֲמִישִׁי נְתַנְיָהוּ בָּנָיו וְאֶחָיו שְׁנֵים עָשָׂר,LBH
1 Chr 25:13,הַשִּׁשִּׁי בֻקִּיָּהוּ בָּנָיו וְאֶחָיו שְׁנֵים עָשָׂר,LBH
1 Chr 25:14,הַשְּׁבִעִי יְשַׂרְאֵלָה בָּנָיו וְאֶחָיו שְׁנֵים עָשָׂר,LBH
1 Chr 25:15,הַשְּׁמִינִי יְשַׁעְיָהוּ בָּנָיו וְאֶחָיו שְׁנֵים עָשָׂר,LBH
1 Chr 25:16,הַתְּשִׁיעִי מַתַּנְיָהוּ בָּנָיו וְאֶחָיו שְׁנֵים עָשָׂר,LBH
1 Chr 25:17,הָעֲשִׂירִי שִׁמְעִי בָּנָיו וְאֶחָיו שְׁנֵים עָשָׂר,LBH
1 Chr 25:18,עַשְׁתֵּי־עָשָׂר עֲזַרְאֵל בָּנָיו וְאֶחָיו שְׁנֵים עָשָׂר,LBH
1 Chr 25:19,הַשְּׁנֵים עָשָׂר לַחֲשַׁבְיָה בָּנָיו וְאֶחָיו שְׁנֵים עָשָׂר,LBH
1 Chr 25:20,לִשְׁלֹשָׁה עָשָׂר שׁוּבָאֵל בָּנָיו וְאֶחָיו שְׁנֵים עָשָׂר,LBH
1 Chr 25:21,לְאַרְבָּעָה עָשָׂר מַתִּתְיָהוּ בָּנָיו וְאֶחָיו שְׁנֵים עָשָׂר,LBH
1 Chr 25:22,לַחֲמִשָּׁה עָשָׂר לִירֵמוֺת בָּנָיו וְאֶחָיו שְׁנֵים עָשָׂר,LBH
1 Chr 25:23,לְשִׁשָּׁה עָשָׂר לַחֲנַנְיָהוּ בָּנָיו וְאֶחָיו שְׁנֵים עָשָׂר,LBH
1 Chr 25:24,לְשִׁבְעָה עָשָׂר לְיָשְׁבְּקָשָׁה בָּנָיו וְאֶחָיו שְׁנֵים עָשָׂר,LBH
1 Chr 25:25,לִשְׁמוֺנָה עָשָׂר לַחֲנָנִי בָּנָיו וְאֶחָיו שְׁנֵים עָשָׂר,LBH
1 Chr 25:26,לְתִשְׁעָה עָשָׂר לְמַלּוֺתִי בָּנָיו וְאֶחָיו שְׁנֵים עָשָׂר,LBH
1 Chr 25:27,לְעֶשְׂרִים לֶאֱלִיָּתָה בָּנָיו וְאֶחָיו שְׁנֵים עָשָׂר,LBH
1 Chr 25:28,לְאֶחָד וְעֶשְׂרִים לְהוֺתִיר בָּנָיו וְאֶחָיו שְׁנֵים עָשָׂר,LBH
1 Chr 25:29,לִשְׁנַיִם וְעֶשְׂרִים לְגִדַּלְתִּי בָּנָיו וְאֶחָיו שְׁנֵים עָשָׂר,LBH
1 Chr 25:30,לִשְׁלֹשָׁה וְעֶשְׂרִים לְמַחֲזִיאוֺת בָּנָיו וְאֶחָיו שְׁנֵים עָשָׂר,LBH
1 Chr 25:31,לְאַרְבָּעָה וְעֶשְׂרִים לְרוֺמַמְתִּי עָזֶר בָּנָיו וְאֶחָיו שְׁנֵים עָשָׂר,LBH
1 Chr 26:1,לְמַחְלְקוֺת לְשֹׁעֲרִים לַקָּרְחִים מְשֶׁלֶמְיָהוּ בֶן־קֹרֵא מִן־בְּנֵי אָסָף,LBH
1 Chr 26:2,וְלִמְשֶׁלֶמְיָהוּ בָּנִים זְכַרְיָהוּ הַבְּכוֺר יְדִיעֲאֵל הַשֵּׁנִי זְבַדְיָהוּ הַשְּׁלִישִׁי יַתְנִיאֵל הָרְבִיעִי,LBH
1 Chr 26:3,עֵילָם הַחֲמִישִׁי יְהוֺחָנָן הַשִּׁשִּׁי אֶלְיְהוֺעֵינַי הַשְּׁבִיעִי,LBH
1 Chr 26:4,וּלְעֹבֵד אֱדֹם בָּנִים שְׁמַעְיָה הַבְּכוֺר יְהוֺזָבָד הַשֵּׁנִי יוֺאָח הַשְּׁלִשִׁי וְשָׂכָר הָרְבִיעִי וּנְתַנְאֵל הַחֲמִישִׁי,LBH
1 Chr 26:5,עַמִּיאֵל הַשִּׁשִּׁי יִשָׂשכָר הַשְּׁבִיעִי פְּעֻלְּתַי הַשְּׁמִינִי כִּי בֵרֲכוֺ אֱלֹהִים,LBH
1 Chr 26:6,וְלִשְׁמַעְיָה בְנוֺ נוֺלַד בָּנִים הַמִּמְשָׁלִים לְבֵית אֲבִיהֶם כִּי־גִבּוֺרֵי חַיִל הֵמָּה,LBH
1 Chr 26:7,בְּנֵי שְׁמַעְיָה עָתְנִי וּרְפָאֵל וְעוֺבֵד אֶלְזָבָד אֶחָיו בְּנֵי־חָיִל אֱלִיהוּ וּסְמַכְיָהוּ,LBH
1 Chr 26:8,כָּל־אֵלֶּה מִבְּנֵי עֹבֵד אֱדֹם הֵמָּה וּבְנֵיהֶם וַאֲחֵיהֶם אִישׁ־חַיִל בַּכֹּחַ לַעֲבֹדָה שִׁשִּׁים וּשְׁנַיִם לְעֹבֵד אֱדֹם,LBH
1 Chr 26:9,וְלִמְשֶׁלֶמְיָהוּ בָּנִים וְאַחִים בְּנֵי־חָיִל שְׁמוֺנָה עָשָׂר,LBH
1 Chr 26:10,וּלְחֹסָה מִן־בְּנֵי־מְרָרִי בָּנִים שִׁמְרִי הָרֹאשׁ כִּי לֹא־הָיָה בְכוֺר וַיְשִׂימֵהוּ אָבִיהוּ לְרֹאשׁ,LBH
1 Chr 26:11,חִלְקִיָּהוּ הַשֵּׁנִי טְבַלְיָהוּ הַשְּׁלִשִׁי זְכַרְיָהוּ הָרְבִעִי כָּל־בָּנִים וְאַחִים לְחֹסָה שְׁלֹשָׁה עָשָׂר,LBH
1 Chr 26:12,לְאֵלֶּה מַחְלְקוֺת הַשֹּׁעֲרִים לְרָאשֵׁי הַגְּבָרִים מִשְׁמָרוֺת לְעֻמַּת אֲחֵיהֶם לְשָׁרֵת בְּבֵית יְהוָה,LBH
1 Chr 26:13,וַיַּפִּילוּ גוֺרָלוֺת כַּקָּטֹן כַּגָּדוֺל לְבֵית אֲבוֺתָם לְשַׁעַר וָשָׁעַר,LBH
1 Chr 26:14,וַיִּפֹּל הַגּוֺרָל מִזְרָחָה לְשֶׁלֶמְיָהוּ וּזְכַרְיָהוּ בְנוֺ יוֺעֵץ בְּשֶׂכֶל הִפִּילוּ גּוֺרָלוֺת וַיֵּצֵא גוֺרָלוֺ צָפוֺנָה,LBH
1 Chr 26:15,לְעֹבֵד אֱדֹם נֶגְבָּה וּלְבָנָיו בֵּית הָאֲסֻפִּים,LBH
1 Chr 26:16,לְשֻׁפִּים וּלְחֹסָה לַמַּעֲרָב עִם שַׁעַר שַׁלֶּכֶת בַּמְסִלָּה הָעוֺלָה מִשְׁמָר לְעֻמַּת מִשְׁמָר,LBH
1 Chr 26:17,לַמִּזְרָח הַלְוִיִּם שִׁשָּׁה לַצָּפוֺנָה לַיּוֺם אַרְבָּעָה לַנֶּגְבָּה לַיּוֺם אַרְבָּעָה וְלָאֲסֻפִּים שְׁנַיִם שְׁנָיִם,LBH
1 Chr 26:18,לַפַּרְבָּר לַמַּעֲרָב אַרְבָּעָה לַמְסִלָּה שְׁנַיִם לַפַּרְבָּר,LBH
1 Chr 26:19,אֵלֶּה מַחְלְקוֺת הַשֹּׁעֲרִים לִבְנֵי הַקָּרְחִי וְלִבְנֵי מְרָרִי,LBH
1 Chr 26:20,וְהַלְוִיִּם אֲחִיָּה עַל־אוֺצְרוֺת בֵּית הָאֱלֹהִים וּלְאֹצְרוֺת הַקֳּדָשִׁים,LBH
1 Chr 26:21,בְּנֵי לַעְדָּן בְּנֵי הַגֵּרְשֻׁנִּי לְלַעְדָּן רָאשֵׁי הָאָבוֺת לְלַעְדָּן הַגֵּרְשֻׁנִּי יְחִיאֵלִי,LBH
1 Chr 26:22,בְּנֵי יְחִיאֵלִי זֵתָם וְיוֺאֵל אָחִיו עַל־אֹצְרוֺת בֵּית יְהוָה,LBH
1 Chr 26:23,לַעַמְרָמִי לַיִּצְהָרִי לַחֶבְרוֺנִי לָעָזִּיאֵלִי,LBH
1 Chr 26:24,וּשְׁבֻאֵל בֶּן־גֵּרְשׁוֺם בֶּן־מֹשֶׁה נָגִיד עַל־הָאֹצָרוֺת,LBH
1 Chr 26:25,וְאֶחָיו לֶאֱלִיעֶזֶר רְחַבְיָהוּ בְנוֺ וִישַׁעְיָהוּ בְנוֺ וְיֹרָם בְּנוֺ וְזִכְרִי בְנוֺ וְּלֹמִית בְּנוֺ,LBH
1 Chr 26:26,הוּא שְׁלֹמוֺת וְאֶחָיו עַל כָּל־אֹצְרוֺת הַקֳּדָשִׁים אֲשֶׁר הִקְדִּישׁ דָּוִיד הַמֶּלֶךְ וְרָאשֵׁי הָאָבוֺת לְשָׂרֵי־הָאֲלָפִים וְהַמֵּאוֺת וְשָׂרֵי הַצָּבָא,LBH
1 Chr 26:27,מִן־הַמִּלְחָמוֺת וּמִן־הַשָּׁלָל הִקְדִּישׁוּ לְחַזֵּק לְבֵית יְהוָה,LBH
1 Chr 26:28,וְכֹל הַהִקְדִּישׁ שְׁמוּאֵל הָרֹאֶה וְשָׁאוּל בֶּן־קִישׁ וְאַבְנֵר בֶּן־נֵר וְיוֺאָב בֶּן־צְרוּיָה כֹּל הַמַּקְדִּישׁ עַל יַד־שְׁלֹמִית וְאֶחָיו,LBH
1 Chr 26:29,לַיִּצְהָרִי כְּנַנְיָהוּ וּבָנָיו לַמְּלָאכָה הַחִיצוֺנָה עַל־יִשְׂרָאֵל לְשֹׁטְרִים וּלְשֹׁפְטִים,LBH
1 Chr 26:30,לַחֶבְרוֺנִי חֲשַׁבְיָהוּ וְאֶחָיו בְּנֵי־חַיִל אֶלֶף וּשְׁבַע־מֵאוֺת עַל פְּקֻדַּת יִשְׂרָאֵל מֵעֵבֶר לַיַּרְדֵּן מַעְרָבָה לְכֹל מְלֶאכֶת יְהוָה וְלַעֲבֹדַת הַמֶּלֶךְ,LBH
1 Chr 26:31,לַחֶבְרוֺנִי יְרִיָּה הָרֹאשׁ לַחֶבְרוֺנִי לְתֹלְדֹתָיו לְאָבוֺת בִּשְׁנַת הָאַרְבָּעִים לְמַלְכוּת דָּוִיד נִדְרָשׁוּ וַיִּמָּצֵא בָהֶם גִּבּוֺרֵי חַיִל בְּיַעְזֵיר גִּלְעָד,LBH
1 Chr 26:32,וְאֶחָיו בְּנֵי־חַיִל אַלְפַּיִם וּשְׁבַע מֵאוֺת רָאשֵׁי הָאָבוֺת וַיַּפְקִידֵם דָּוִיד הַמֶּלֶךְ עַל־הָראוּבֵנִי וְהַגָּדִי וַחֲצִי שֵׁבֶט הַמְנַשִּׁי לְכָל־דְּבַר הָאֱלֹהִים וּדְבַר הַמֶּלֶךְ,LBH
1 Chr 27:1,וּבְנֵי יִשְׂרָאֵל לְמִסְפָּרָם רָאשֵׁי הָאָבוֺת וְשָׂרֵי הָאֲלָפִים וְהַמֵּאוֺת וְשֹׁטְרֵיהֶם הַמְשָׁרְתִים אֶת־הַמֶּלֶךְ לְכֹל דְּבַר הַמַּחְלְקוֺת הַבָּאָה וְהַיֹּצֵאת חֹדֶשׁ בְּחֹדֶשׁ לְכֹל חָדְשֵׁי הַשָּׁנָה הַמַּחֲלֹקֶת הָאַחַת עֶשְׂרִים וְאַרְבָּעָה אָלֶף,LBH
1 Chr 27:2,עַל הַמַּחֲלֹקֶת הָרִאשׁוֺנָה לַחֹדֶשׁ הָרִאשׁוֺן יָשָׁבְעָם בֶּן־זַבְדִּיאֵל וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:3,מִן־בְּנֵי־פֶרֶץ הָרֹאשׁ לְכָל־שָׂרֵי הַצְּבָאוֺת לַחֹדֶשׁ הָרִאשׁוֺן,LBH
1 Chr 27:4,וְעַל מַחֲלֹקֶת הַחֹדֶשׁ הַשֵּׁנִי דּוֺדַי הָאֲחוֺחִי וּמַחֲלֻקְתּוֺ וּמִקְלוֺת הַנָּגִיד וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:5,שַׂר הַצָּבָא הַשְּׁלִישִׁי לַחֹדֶשׁ הַשְּׁלִישִׁי בְּנָיָהוּ בֶן־יְהוֺיָדָע הַכֹּהֵן רֹאשׁ וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:6,הוּא בְנָיָהוּ גִּבּוֺר הַשְּׁלֹשִׁים וְעַל־הַשְּׁלֹשִׁים וּמַחֲלֻקְתּוֺ עַמִּיזָבָד בְּנוֺ,LBH
1 Chr 27:7,הָרְבִיעִי לַחֹדֶשׁ הָרְבִיעִי עֲשָׂה־אֵל אֲחִי יוֺאָב וּזְבַדְיָה בְנוֺ אַחֲרָיו וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:8,הַחַמִישִׁי לַחֹדֶשׁ הַחֲמִישִׁי הַשַּׂר שַׁמְהוּת הַיִּזְרָח וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:9,הַשִּׁשִּׁי לַחֹדֶשׁ הַשִּׁשִּׁי עִירָא בֶן־עִקֵּשׁ הַתְּקוֺעִי וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:10,הַשְּׁבִיעִי לַחֹדֶשׁ הַשְּׁבִיעִי חֶלֶץ הַפְּלוֺנִי מִן־בְּנֵי אֶפְרָיִם וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:11,הַשְּׁמִינִי לַחֹדֶשׁ הַשְּׁמִינִי סִבְּכַי הַחֻשָׁתִי לַזַּרְחִי וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:12,הַתְּשִׁיעִי לַחֹדֶשׁ הַתְּשִׁיעִי אֲבִיעֶזֶר הָעַנְּתֹתִי לַבֵּן  יְמִינִי וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:13,הָעֲשִׂירִי לַחֹדֶשׁ הָעֲשִׂירִי מַהְרַי הַנְּטוֺפָתִי לַזַּרְחִי וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:14,עַשְׁתֵּי־עָשָׂר לְעַשְׁתֵּי־עָשָׂר הַחֹדֶשׁ בְּנָיָה הַפִּרְעָתוֺנִי מִן־בְּנֵי אֶפְרָיִם וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:15,הַשְּׁנֵים עָשָׂר לִשְׁנֵים עָשָׂר הַחֹדֶשׁ חֶלְדַּי הַנְּטוֺפָתִי לְעָתְנִיאֵל וְעַל מַחֲלֻקְתּוֺ עֶשְׂרִים וְאַרְבָּעָה אָלֶף,LBH
1 Chr 27:16,וְעַל שִׁבְטֵי יִשְׂרָאֵל לָראוּבֵנִי נָגִיד אֱלִיעֶזֶר בֶּן־זִכְרִי לַשִּׁמְעוֺנִי שְׁפַטְיָהוּ בֶּן־מַעֲכָה,LBH
1 Chr 27:17,לְלֵוִי חֲשַׁבְיָה בֶן־קְמוּאֵל לְאַהֲרֹן צָדוֺק,LBH
1 Chr 27:18,לִיהוּדָה אֱלִיהוּ מֵאֲחֵי דָוִיד לְיִשָׂשכָר עָמְרִי בֶּן־מִיכָאֵל,LBH
1 Chr 27:19,לִזְבוּלֻן יִשְׁמַעְיָהוּ בֶּן־עֹבַדְיָהוּ לְנַפְתָּלִי יְרִימוֺת בֶּן־עַזְרִיאֵל,LBH
1 Chr 27:20,לִבְנֵי אֶפְרַיִם הוֺשֵׁעַ בֶּן־עֲזַזְיָהוּ לַחֲצִי שֵׁבֶט מְנַשֶּׁה יוֺאֵל בֶּן־פְּדָיָהוּ,LBH
1 Chr 27:21,לַחֲצִי הַמְנַשֶּׁה גִּלְעָדָה יִדּוֺ בֶּן־זְכַרְיָהוּ לְבִנְיָמִן יַעֲשִׂיאֵל בֶּן־אַבְנֵר,LBH
1 Chr 27:22,לְדָן עֲזַרְאֵל בֶּן־יְרֹחָם אֵלֶּה שָׂרֵי שִׁבְטֵי יִשְׂרָאֵל,LBH
1 Chr 27:23,וְלֹא־נָשָׂא דָוִיד מִסְפָּרָם לְמִבֶּן עֶשְׂרִים שָׁנָה וּלְמָטָּה כִּי אָמַר יְהוָה לְהַרְבּוֺת אֶת־יִשְׂרָאֵל כְּכוֺכְבֵי הַשָּׁמָיִם,LBH
1 Chr 27:24,יוֺאָב בֶּן־צְרוּיָה הֵחֵל לִמְנוֺת וְלֹא כִלָּה וַיְהִי בָזֹאת קֶצֶף עַל־יִשְׂרָאֵל וְלֹא עָלָה הַמִּסְפָּר בְּמִסְפַּר דִּבְרֵי־הַיָּמִים לַמֶּלֶךְ דָּוִיד,LBH
1 Chr 27:25,וְעַל אֹצְרוֺת הַמֶּלֶךְ עַזְמָוֶת בֶּן־עֲדִיאֵל וְעַל הָאֹצָרוֺת בַּשָּׂדֶה בֶּעָרִים וּבַכְּפָרִים וּבַמִּגְדָּלוֺת יְהוֺנָתָן בֶּן־עֻזִּיָּהוּ,LBH
1 Chr 27:26,וְעַל עֹשֵׂי מְלֶאכֶת הַשָּׂדֶה לַעֲבֹדַת הָאֲדָמָה עֶזְרִי בֶּן־כְּלוּב,LBH
1 Chr 27:27,וְעַל־הַכְּרָמִים שִׁמְעִי הָרָמָתִי וְעַל שֶׁבַּכְּרָמִים לְאֹצְרוֺת הַיַּיִן זַבְדִּי הַשִּׁפְמִי,LBH
1 Chr 27:28,וְעַל־הַזֵּיתִים וְהַשִּׁקְמִים אֲשֶׁר בַּשְּׁפֵלָה בַּעַל חָנָן הַגְּדֵרִי וְעַל־אֹצְרוֺת הַשֶּׁמֶן יוֺעָשׁ,LBH
1 Chr 27:29,וְעַל־הַבָּקָר הָרֹעִים בַּשָּׁרוֺן ִרְטַי הַשָּׁרוֺנִי וְעַל־הַבָּקָר בָּעֲמָקִים שָׁפָט בֶּן־עַדְלָי,LBH
1 Chr 27:30,וְעַל־הַגְּמַלִּים אוֺבִיל הַיִּשְׁמְעֵלִי וְעַל־הָאֲתֹנוֺת יֶחְדְּיָהוּ הַמֵּרֹנֹתִי,LBH
1 Chr 27:31,וְעַל־הַצֹּאן יָזִיז הַהַגְרִי כָּל־אֵלֶּה שָׂרֵי הָרְכוּשׁ אֲשֶׁר לַמֶּלֶךְ דָּוִיד,LBH
1 Chr 27:32,וִיהוֺנָתָן דּוֺד־דָּוִיד יוֺעֵץ אִישׁ־מֵבִין וְסוֺפֵר הוּא וִיחִיאֵל בֶּן־חַכְמוֺנִי עִם־בְּנֵי הַמֶּלֶךְ,LBH
1 Chr 27:33,וַאֲחִיתֹפֶל יוֺעֵץ לַמֶּלֶךְ וְחוּשַׁי הָאַרְכִּי רֵעַ הַמֶּלֶךְ,LBH
1 Chr 27:34,וְאַחֲרֵי אֲחִיתֹפֶל יְהוֺיָדָע בֶּן־בְּנָיָהוּ וְאֶבְיָתָר וְשַׂר־צָבָא לַמֶּלֶךְ יוֺאָב,LBH
1 Chr 28:1,וַיַּקְהֵל דָּוִיד אֶת־כָּל־שָׂרֵי יִשְׂרָאֵל שָׂרֵי הַשְּׁבָטִים וְשָׂרֵי הַמַּחְלְקוֺת הַמְשָׁרְתִים אֶת־הַמֶּלֶךְ וְשָׂרֵי הָאֲלָפִים וְשָׂרֵי הַמֵּאוֺת וְשָׂרֵי כָל־רְכוּשׁ־וּמִקְנֶה לַמֶּלֶךְ וּלְבָנָיו עִם־הַסָּרִיסִים וְהַגִּבּוֺרִים וּלְכָל־גִּבּוֺר חָיִל אֶל־יְרוּשָׁלִָם,LBH
1 Chr 28:2,וַיָּקָם דָּוִיד הַמֶּלֶךְ עַל־רַגְלָיו וַיֹּאמֶר שְׁמָעוּנִי אַחַי וְעַמִּי אֲנִי עִם־לְבָבִי לִבְנוֺת בֵּית מְנוּחָה לַאֲרוֺן בְּרִית־יְהוָה וְלַהֲדֹם רַגְלֵי אֱלֹהֵינוּ וַהֲכִינוֺתִי לִבְנוֺת,LBH
1 Chr 28:3,וְהָאֱלֹהִים אָמַר לִי לֹא־תִבְנֶה בַיִת לִשְׁמִי כִּי אִישׁ מִלְחָמוֺת אַתָּה וְדָמִים שָׁפָכְתָּ,LBH
1 Chr 28:4,וַיִּבְחַר יְהוָה אֱלֹהֵי יִשְׂרָאֵל בִּי מִכֹּל בֵּית־אָבִי לִהְיוֺת לְמֶלֶךְ עַל־יִשְׂרָאֵל לְעוֺלָם כִּי בִיהוּדָה בָּחַר לְנָגִיד וּבְבֵית יְהוּדָה בֵּית אָבִי וּבִבְנֵי אָבִי בִּי רָצָה לְהַמְלִיךְ עַל־כָּל־יִשְׂרָאֵל,LBH
1 Chr 28:5,וּמִכָּל־בָּנַי כִּי רַבִּים בָּנִים נָתַן לִי יְהוָה וַיִּבְחַר בִּשְׁלֹמֹה בְנִי לָשֶׁבֶת עַל־כִּסֵּא מַלְכוּת יְהוָה עַל־יִשְׂרָאֵל,LBH
1 Chr 28:6,וַיֹּאמֶר לִי שְׁלֹמֹה בִנְךָ הוּא־יִבְנֶה בֵיתִי וַחֲצֵרוֺתָי כִּי־בָחַרְתִּי בוֺ לִי לְבֵן וַאֲנִי אֶהְיֶה־לּוֺ לְאָב,LBH
1 Chr 28:7,וַהֲכִינוֺתִי אֶת־מַלְכוּתוֺ עַד־לְעוֺלָם אִם־יֶחֱזַק לַעֲשׂוֺת מִצְוֹתַי וּמִשְׁפָּטַי כַּיּוֺם הַזֶּה,LBH
1 Chr 28:8,וְעַתָּה לְעֵינֵי כָל־יִשְׂרָאֵל קְהַל־יְהוָה וּבְאָזְנֵי אֱלֹהֵינוּ שִׁמְרוּ וְדִרְשׁוּ כָּל־מִצְוֹת יְהוָה אֱלֹהֵיכֶם לְמַעַן תִּירְשׁוּ אֶת־הָאָרֶץ הַטּוֺבָה וְהִנְחַלְתֶּם לִבְנֵיכֶם אַחֲרֵיכֶם עַד־עוֺלָם,LBH
1 Chr 28:9,וְאַתָּה שְׁלֹמֹה־בְנִי דַּע אֶת־אֱלֹהֵי אָבִיךָ וְעָבְדֵהוּ בְּלֵב שָׁלֵם וּבְנֶפֶשׁ חֲפֵצָה כִּי כָל־לְבָבוֺת דּוֺרֵשׁ יְהוָה וְכָל־יֵצֶר מַחֲשָׁבוֺת מֵבִין אִם־תִּדְרְשֶׁנּוּ יִמָּצֵא לָךְ וְאִם־תַּעַזְבֶנּוּ יַזְנִיחֲךָ לָעַד,LBH
1 Chr 28:10,רְאֵה עַתָּה כִּי־יְהוָה בָּחַר בְּךָ לִבְנוֺת־בַּיִת לַמִּקְדָּשׁ חֲזַק וַעֲשֵׂה,LBH
1 Chr 28:11,וַיִּתֵּן דָּוִיד לִשְׁלֹמֹה בְנוֺ אֶת־תַּבְנִית הָאוּלָם וְאֶת־בָּתָּיו וְגַנְזַכָּיו וַעֲלִיֹּתָיו וַחֲדָרָיו הַפְּנִימִים וּבֵית הַכַּפֹּרֶת,LBH
1 Chr 28:12,וְתַבְנִית כֹּל אֲשֶׁר הָיָה בָרוּחַ עִמּוֺ לְחַצְרוֺת בֵּית־יְהוָה וּלְכָל־הַלְּשָׁכוֺת סָבִיב לְאֹצְרוֺת בֵּית הָאֱלֹהִים וּלְאֹצְרוֺת הַקֳּדָשִׁים,LBH
1 Chr 28:13,וּלְמַחְלְקוֺת הַכֹּהֲנִים וְהַלְוִיִּם וּלְכָל־מְלֶאכֶת עֲבוֺדַת בֵּית־יְהוָה וּלְכָל־כְּלֵי עֲבוֺדַת בֵּית־יְהוָה,LBH
1 Chr 28:14,לַזָּהָב בַּמִּשְׁקָל לַזָּהָב לְכָל־כְּלֵי עֲבוֺדָה וַעֲבוֺדָה לְכֹל כְּלֵי הַכֶּסֶף בְּמִשְׁקָל לְכָל־כְּלֵי עֲבוֺדָה וַעֲבוֺדָה,LBH
1 Chr 28:15,וּמִשְׁקָל לִמְנֹרוֺת הַזָּהָב וְנֵרֹתֵיהֶם זָהָב בְּמִשְׁקַל־מְנוֺרָה וּמְנוֺרָה וְנֵרֹתֶיהָ וְלִמְנֹרוֺת הַכֶּסֶף בְּמִשְׁקָל לִמְנוֺרָה וְנֵרֹתֶיהָ כַּעֲבוֺדַת מְנוֺרָה וּמְנוֺרָה,LBH
1 Chr 28:16,וְאֶת־הַזָּהָב מִשְׁקָל לְשֻׁלְחֲנוֺת הַמַּעֲרֶכֶת לְשֻׁלְחַן וְשֻׁלְחָן וְכֶסֶף לְשֻׁלְחֲנוֺת הַכָּסֶף,LBH
1 Chr 28:17,וְהַמִּזְלָגוֺת וְהַמִּזְרָקוֺת וְהַקְּשָׂוֹת זָהָב טָהוֺר וְלִכְפוֺרֵי הַזָּהָב בְּמִשְׁקָל לִכְפוֺר וּכְפוֺר וְלִכְפוֺרֵי הַכֶּסֶף בְּמִשְׁקָל לִכְפוֺר וּכְפוֺר,LBH
1 Chr 28:18,וּלְמִזְבַּח הַקְּטֹרֶת זָהָב מְזֻקָּק בַּמִּשְׁקָל וּלְתַבְנִית הַמֶּרְכָּבָה הַכְּרֻבִים זָהָב לְפֹרְשִׂים וְסֹכְכִים עַל־אֲרוֺן בְּרִית־יְהוָה,LBH
1 Chr 28:19,הַכֹּל בִּכְתָב מִיַּד יְהוָה עָלַי הִשְׂכִּיל כֹּל מַלְאֲכוֺת הַתַּבְנִית,LBH
1 Chr 28:20,וַיֹּאמֶר דָּוִיד לִשְׁלֹמֹה בְנוֺ חֲזַק וֶאֱמַץ וַעֲשֵׂה אַל־תִּירָא וְאַל־תֵּחָת כִּי יְהוָה אֱלֹהִים אֱלֹהַי עִמָּךְ לֹא יַרְפְּךָ וְלֹא יַעַזְבֶךָּ עַד־לִכְלוֺת כָּל־מְלֶאכֶת עֲבוֺדַת בֵּית־יְהוָה,LBH
1 Chr 28:21,וְהִנֵּה מַחְלְקוֺת הַכֹּהֲנִים וְהַלְוִיִּם לְכָל־עֲבוֺדַת בֵּית הָאֱלֹהִים וְעִמְּךָ בְכָל־מְלָאכָה לְכָל־נָדִיב בַּחָכְמָה לְכָל־עֲבוֺדָה וְהַשָּׂרִים וְכָל־הָעָם לְכָל־דְּבָרֶיךָ,LBH
1 Chr 29:1,וַיֹּאמֶר דָּוִיד הַמֶּלֶךְ לְכָל־הַקָּהָל שְׁלֹמֹה בְנִי אֶחָד בָּחַר־בּוֺ אֱלֹהִים נַעַר וָרָךְ וְהַמְּלָאכָה גְדוֺלָה כִּי לֹא לְאָדָם הַבִּירָה כִּי לַיהוָה אֱלֹהִים,LBH
1 Chr 29:2,וּכְכָל־כֹּחִי הֲכִינוֺתִי לְבֵית־אֱלֹהַי הַזָּהָב לַזָּהָב וְהַכֶּסֶף לַכֶּסֶף וְהַנְּחֹשֶׁת לַנְּחֹשֶׁת הַבַּרְזֶל לַבַּרְזֶל וְהָעֵצִים לָעֵצִים אַבְנֵי־שֹׁהַם וּמִלּוּאִים אַבְנֵי־פוּךְ וְרִקְמָה וְכֹל אֶבֶן יְקָרָה וְאַבְנֵי־שַׁיִשׁ לָרֹב,LBH
1 Chr 29:3,וְעוֺד בִּרְצוֺתִי בְּבֵית אֱלֹהַי יֶשׁ־לִי סְגֻלָּה זָהָב וָכָסֶף נָתַתִּי לְבֵית־אֱלֹהַי לְמַעְלָה מִכָּל־הֲכִינוֺתִי לְבֵית הַקֹּדֶשׁ,LBH
1 Chr 29:4,שְׁלֹשֶׁת אֲלָפִים כִּכְּרֵי זָהָב מִזְּהַב אוֺפִיר וְשִׁבְעַת אֲלָפִים כִּכַּר־כֶּסֶף מְזֻקָּק לָטוּחַ קִירוֺת הַבָּתִּים,LBH
1 Chr 29:5,לַזָּהָב לַזָּהָב וְלַכֶּסֶף לַכֶּסֶף וּלְכָל־מְלָאכָה בְּיַד חָרָשִׁים וּמִי מִתְנַדֵּב לְמַלֹּאות יָדוֺ הַיּוֺם לַיהוָה,LBH
1 Chr 29:6,וַיִּתְנַדְּבוּ שָׂרֵי הָאָבוֺת וְשָׂרֵי שִׁבְטֵי יִשְׂרָאֵל וְשָׂרֵי הָאֲלָפִים וְהַמֵּאוֺת וּלְשָׂרֵי מְלֶאכֶת הַמֶּלֶךְ,LBH
1 Chr 29:7,וַיִּתְּנוּ לַעֲבוֺדַת בֵּית־הָאֱלֹהִים זָהָב כִּכָּרִים חֲמֵשֶׁת־אֲלָפִים וַאֲדַרְכֹנִים רִבּוֺ וְכֶסֶף כִּכָּרִים עֲשֶׂרֶת אֲלָפִים וּנְחֹשֶׁת רִבּוֺ וּשְׁמוֺנַת אֲלָפִים כִּכָּרִים וּבַרְזֶל מֵאָה־אֶלֶף כִּכָּרִים,LBH
1 Chr 29:8,וְהַנִּמְצָא אִתּוֺ אֲבָנִים נָתְנוּ לְאוֺצַר בֵּית־יְהוָה עַל יַד־יְחִיאֵל הַגֵּרְשֻׁנִּי,LBH
1 Chr 29:9,וַיִּשְׂמְחוּ הָעָם עַל־הִתְנַדְּבָם כִּי בְּלֵב שָׁלֵם הִתְנַדְּבוּ לַיהוָה וְגַם דָּוִיד הַמֶּלֶךְ שָׂמַח שִׂמְחָה גְדוֺלָה,LBH
1 Chr 29:10,וַיְבָרֶךְ דָּוִיד אֶת־יְהוָה לְעֵינֵי כָּל־הַקָּהָל וַיֹּאמֶר דָּוִיד בָּרוּךְ אַתָּה יְהוָה אֱלֹהֵי יִשְׂרָאֵל אָבִינוּ מֵעוֺלָם וְעַד־עוֺלָם,LBH
1 Chr 29:11,לְךָ יְהוָה הַגְּדֻלָּה וְהַגְּבוּרָה וְהַתִּפְאֶרֶת וְהַנֵּצַח וְהַהוֺד כִּי־כֹל בַּשָּׁמַיִם וּבָאָרֶץ לְךָ יְהוָה הַמַּמְלָכָה וְהַמִּתְנַשֵּׂא לְכֹל לְרֹאשׁ,LBH
1 Chr 29:12,וְהָעֹשֶׁר וְהַכָּבוֺד מִלְּפָנֶיךָ וְאַתָּה מוֺשֵׁל בַּכֹּל וּבְיָדְךָ כֹּחַ וּגְבוּרָה וּבְיָדְךָ לְגַדֵּל וּלְחַזֵּק לַכֹּל,LBH
1 Chr 29:13,וְעַתָּה אֱלֹהֵינוּ מוֺדִים אֲנַחְנוּ לָךְ וּמְהַלְלִים לְשֵׁם תִּפְאַרְתֶּךָ,LBH
1 Chr 29:14,וְכִי מִי אֲנִי וּמִי עַמִּי כִּי־נַעְצֹר כֹּחַ לְהִתְנַדֵּב כָּזֹאת כִּי־מִמְּךָ הַכֹּל וּמִיָּדְךָ נָתַנּוּ לָךְ,LBH
1 Chr 29:15,כִּי־גֵרִים אֲנַחְנוּ לְפָנֶיךָ וְתוֺשָׁבִים כְּכָל־אֲבֹתֵינוּ כַּצֵּל יָמֵינוּ עַל־הָאָרֶץ וְאֵין מִקְוֶה,LBH
1 Chr 29:16,יְהוָה אֱלֹהֵינוּ כֹל הֶהָמוֺן הַזֶּה אֲשֶׁר הֲכִינֹנוּ לִבְנוֺת־לְךָ בַיִת לְשֵׁם קָדְשֶׁךָ מִיָּדְךָ הוּא וּלְךָ הַכֹּל,LBH
1 Chr 29:17,וְיָדַעְתִּי אֱלֹהַי כִּי אַתָּה בֹּחֵן לֵבָב וּמֵישָׁרִים תִּרְצֶה אֲנִי בְּיֹשֶׁר לְבָבִי הִתְנַדַּבְתִּי כָל־אֵלֶּה וְעַתָּה עַמְּךָ הַנִּמְצְאוּ־פֹה רָאִיתִי בְשִׂמְחָה לְהִתְנַדֶּב־לָךְ,LBH
1 Chr 29:18,יְהוָה אֱלֹהֵי אַבְרָהָם יִצְחָק וְיִשְׂרָאֵל אֲבֹתֵינוּ שֳׁמְרָה־זֹּאת לְעוֺלָם לְיֵצֶר מַחְשְׁבוֺת לְבַב עַמֶּךָ וְהָכֵן לְבָבָם אֵלֶיךָ,LBH
1 Chr 29:19,וְלִשְׁלֹמֹה בְנִי תֵּן לֵבָב שָׁלֵם לִשְׁמוֺר מִצְוֹתֶיךָ עֵדְוֹתֶיךָ וְחֻקֶּיךָ וְלַעֲשׂוֺת הַכֹּל וְלִבְנוֺת הַבִּירָה אֲשֶׁר־הֲכִינוֺתִי,LBH
2 Chr 7:1,וּכְכַלּוֺת שְׁלֹמֹה לְהִתְפַּלֵּל וְהָאֵשׁ יָרְדָה מֵהַשָּׁמַיִם וַתֹּאכַל הָעֹלָה וְהַזְּבָחִים וּכְבוֺד יְהוָה מָלֵא אֶת־הַבָּיִת,LBH
2 Chr 7:2,וְלֹא יָכְלוּ הַכֹּהֲנִים לָבוֺא אֶל־בֵּית יְהוָה כִּי־מָלֵא כְבוֺד־יְהוָה אֶת־בֵּית יְהוָה,LBH
2 Chr 7:3,וְכֹל בְּנֵי יִשְׂרָאֵל רֹאִים בְּרֶדֶת הָאֵשׁ וּכְבוֺד יְהוָה עַל־הַבָּיִת וַיִּכְרְעוּ אַפַּיִם אַרְצָה עַל־הָרִצְפָה וַיִּשְׁתַּחֲווּ וְהוֺדוֺת לַיהוָה כִּי טוֺב כִּי לְעוֺלָם חַסְדּוֺ,LBH
2 Chr 14:9,וַיֵּצֵא אָסָא לְפָנָיו וַיַּעַרְכוּ מִלְחָמָה בְּגֵיא צְפַתָה לְמָרֵשָׁה,LBH
2 Chr 14:10,וַיִּקְרָא אָסָא אֶל־יְהוָה אֱלֹהָיו וַיֹּאמַר יְהוָה אֵין־עִמְּךָ לַעְזוֺר בֵּין רַב לְאֵין כֹּחַ עָזְרֵנוּ יְהוָה אֱלֹהֵינוּ כִּי־עָלֶיךָ נִשְׁעַנּוּ וּבְשִׁמְךָ בָאנוּ עַל־הֶהָמוֺן הַזֶּה יְהוָה אֱלֹהֵינוּ אַתָּה אַל־יַעְצֹר עִמְּךָ אֱנוֺשׁ,LBH
2 Chr 14:11,וַיִּגֹּף יְהוָה אֶת־הַכּוּשִׁים לִפְנֵי אָסָא וְלִפְנֵי יְהוּדָה וַיָּנֻסוּ הַכּוּשִׁים,LBH
2 Chr 14:12,וַיִּרְדְּפֵם אָסָא וְהָעָם אֲשֶׁר־עִמּוֺ עַד־לִגְרָר וַיִּפֹּל מִכּוּשִׁים לְאֵין לָהֶם מִחְיָה כִּי־נִשְׁבְּרוּ לִפְנֵי־יְהוָה וְלִפְנֵי מַחֲנֵהוּ וַיִּשְׂאוּ שָׁלָל הַרְבֵּה מְאֹד,LBH
2 Chr 14:13,וַיַּכּוּ אֵת כָּל־הֶעָרִים סְבִיבוֺת גְּרָר כִּי־הָיָה פַחַד־יְהוָה עֲלֵיהֶם וַיָּבֹזּוּ אֶת־כָּל־הֶעָרִים כִּי־בִזָּה רַבָּה הָיְתָה בָהֶם,LBH
2 Chr 14:14,וְגַם־אָהֳלֵי מִקְנֶה הִכּוּ וַיִּשְׁבּוּ צֹאן לָרֹב וּגְמַלִּים וַיָּשֻׁבוּ יְרוּשָׁלִָם,LBH
2 Chr 15:1,וַעֲזַרְיָהוּ בֶּן־עוֺדֵד הָיְתָה עָלָיו רוּחַ אֱלֹהִים,LBH
2 Chr 15:2,וַיֵּצֵא לִפְנֵי אָסָא וַיֹּאמֶר לוֺ שְׁמָעוּנִי אָסָא וְכָל־יְהוּדָה וּבִנְיָמִן יְהוָה עִמָּכֶם בִּהְיוֺתְכֶם עִמּוֺ וְאִם־תִּדְרְשֻׁהוּ יִמָּצֵא לָכֶם וְאִם־תַּעַזְבֻהוּ יַעֲזֹב אֶתְכֶם,LBH
2 Chr 15:3,וְיָמִים רַבִּים לְיִשְׂרָאֵל לְלֹא אֱלֹהֵי אֱמֶת וּלְלֹא כֹּהֵן מוֺרֶה וּלְלֹא תוֺרָה,LBH
2 Chr 15:4,וַיָּשָׁב בַּצַּר־לוֺ עַל־יְהוָה אֱלֹהֵי יִשְׂרָאֵל וַיְבַקְשֻׁהוּ וַיִּמָּצֵא לָהֶם,LBH
2 Chr 15:5,וּבָעִתִּים הָהֵם אֵין שָׁלוֺם לַיּוֺצֵא וְלַבָּא כִּי מְהוּמֹת רַבּוֺת עַל כָּל־יוֺשְׁבֵי הָאֲרָצוֺת,LBH
2 Chr 15:6,וְכֻתְּתוּ גוֺי־בְּגוֺי וְעִיר בְּעִיר כִּי־אֱלֹהִים הֲמָמָם בְּכָל־צָרָה,LBH
2 Chr 15:7,וְאַתֶּם חִזְקוּ וְאַל־יִרְפּוּ יְדֵיכֶם כִּי יֵשׁ שָׂכָר לִפְעֻלַּתְכֶם,LBH
2 Chr 17:1,וַיִּמְלֹךְ יְהוֺשָׁפָט בְּנוֺ תַּחְתָּיו וַיִּתְחַזֵּק עַל־יִשְׂרָאֵל,LBH
2 Chr 17:2,וַיִּתֶּן־חַיִל בְּכָל־עָרֵי יְהוּדָה הַבְּצֻרוֺת וַיִּתֵּן נְצִיבִים בְּאֶרֶץ יְהוּדָה וּבְעָרֵי אֶפְרַיִם אֲשֶׁר לָכַד אָסָא אָבִיו,LBH
2 Chr 17:3,וַיְהִי יְהוָה עִם־יְהוֺשָׁפָט כִּי הָלַךְ בְּדַרְכֵי דָּוִיד אָבִיו הָרִאשֹׁנִים וְלֹא דָרַשׁ לַבְּעָלִים,LBH
2 Chr 17:4,כִּי לֵאלֹהֵי אָבִיו דָּרָשׁ וּבְמִצְוֹתָיו הָלָךְ וְלֹא כְּמַעֲשֵׂה יִשְׂרָאֵל,LBH
2 Chr 17:5,וַיָּכֶן יְהוָה אֶת־הַמַּמְלָכָה בְּיָדוֺ וַיִּתְּנוּ כָל־יְהוּדָה מִנְחָה לִיהוֺשָׁפָט וַיְהִי־לוֺ עֹשֶׁר־וְכָבוֺד לָרֹב,LBH
2 Chr 17:6,וַיִּגְבַּהּ לִבּוֺ בְּדַרְכֵי יְהוָה וְעוֺד הֵסִיר אֶת־הַבָּמוֺת וְאֶת־הָאֲשֵׁרִים מִיהוּדָה,LBH
2 Chr 17:7,וּבִשְׁנַת שָׁלוֺשׁ לְמָלְכוֺ שָׁלַח לְשָׂרָיו לְבֶן־חַיִל וּלְעֹבַדְיָה וְלִזְכַרְיָה וְלִנְתַנְאֵל וּלְמִיכָיָהוּ לְלַמֵּד בְּעָרֵי יְהוּדָה,LBH
2 Chr 17:8,וְעִמָּהֶם הַלְוִיִּם שְׁמַעְיָהוּ וּנְתַנְיָהוּ וּזְבַדְיָהוּ וַעֲשָׂהאֵל וְּמִירָמוֺת וִיהוֺנָתָן וַאֲדֹנִיָּהוּ וְטוֺבִיָּהוּ וְטוֺב אֲדוֺנִיָּה הַלְוִיִּם וְעִמָּהֶם אֱלִישָׁמָע וִיהוֺרָם הַכֹּהֲנִים,LBH
2 Chr 17:9,וַיְלַמְּדוּ בִּיהוּדָה וְעִמָּהֶם סֵפֶר תּוֺרַת יְהוָה וַיָּסֹבּוּ בְּכָל־עָרֵי יְהוּדָה וַיְלַמְּדוּ בָּעָם,LBH
2 Chr 17:10,וַיְהִי פַּחַד יְהוָה עַל כָּל־מַמְלְכוֺת הָאֲרָצוֺת אֲשֶׁר סְבִיבוֺת יְהוּדָה וְלֹא נִלְחֲמוּ עִם־יְהוֺשָׁפָט,LBH
2 Chr 17:11,וּמִן־פְּלִשְׁתִּים מְבִיאִים לִיהוֺשָׁפָט מִנְחָה וְכֶסֶף מַשָּׂא גַּם הָעַרְבִיאִים מְבִיאִים לוֺ צֹאן אֵילִים שִׁבְעַת אֲלָפִים וּשְׁבַע מֵאוֺת וּתְיָשִׁים שִׁבְעַת אֲלָפִים וּשְׁבַע מֵאוֺת,LBH
2 Chr 17:12,וַיְהִי יְהוֺשָׁפָט הֹלֵךְ וְגָדֵל עַד־לְמָעְלָה וַיִּבֶן בִּיהוּדָה בִּירָנִיּוֺת וְעָרֵי מִסְכְּנוֺת,LBH
2 Chr 17:13,וּמְלָאכָה רַבָּה הָיָה לוֺ בְּעָרֵי יְהוּדָה וְאַנְשֵׁי מִלְחָמָה גִּבּוֺרֵי חַיִל בִּירוּשָׁלִָם,LBH
2 Chr 17:14,וְאֵלֶּה פְקֻדָּתָם לְבֵית אֲבוֺתֵיהֶם לִיהוּדָה שָׂרֵי אֲלָפִים עַדְנָה הַשָּׂר וְעִמּוֺ גִּבּוֺרֵי חַיִל שְׁלֹשׁ מֵאוֺת אָלֶף,LBH
2 Chr 17:15,וְעַל־יָדוֺ יְהוֺחָנָן הַשָּׂר וְעִמּוֺ מָאתַיִם וּשְׁמוֺנִים אָלֶף,LBH
2 Chr 17:16,וְעַל־יָדוֺ עֲמַסְיָה בֶן־זִכְרִי הַמִּתְנַדֵּב לַיהוָה וְעִמּוֺ מָאתַיִם אֶלֶף גִּבּוֺר חָיִל,LBH
2 Chr 17:17,וּמִן־בִּנְיָמִן גִּבּוֺר חַיִל אֶלְיָדָע וְעִמּוֺ נֹשְׁקֵי־קֶשֶׁת וּמָגֵן מָאתַיִם אָלֶף,LBH
2 Chr 17:18,וְעַל־יָדוֺ יְהוֺזָבָד וְעִמּוֺ מֵאָה־וּשְׁמוֺנִים אֶלֶף חֲלוּצֵי צָבָא,LBH
2 Chr 17:19,אֵלֶּה הַמְשָׁרְתִים אֶת־הַמֶּלֶךְ מִלְּבַד אֲשֶׁר־נָתַן הַמֶּלֶךְ בְּעָרֵי הַמִּבְצָר בְּכָל־יְהוּדָה,LBH
2 Chr 21:12,וַיָּבֹא אֵלָיו מִכְתָּב מֵאֵלִיָּהוּ הַנָּבִיא לֵאמֹר כֹּה אָמַר יְהוָה אֱלֹהֵי דָּוִיד אָבִיךָ תַּחַת אֲשֶׁר לֹא־הָלַכְתָּ בְּדַרְכֵי יְהוֺשָׁפָט אָבִיךָ וּבְדַרְכֵי אָסָא מֶלֶךְ־יְהוּדָה,LBH
2 Chr 21:13,וַתֵּלֶךְ בְּדֶרֶךְ מַלְכֵי יִשְׂרָאֵל וַתַּזְנֶה אֶת־יְהוּדָה וְאֶת־יֹשְׁבֵי יְרוּשָׁלִַם כְּהַזְנוֺת בֵּית אַחְאָב וְגַם אֶת־אַחֶיךָ בֵית־אָבִיךָ הַטּוֺבִים מִמְּךָ הָרָגְתָּ,LBH
2 Chr 21:14,הִנֵּה יְהוָה נֹגֵף מַגֵּפָה גְדוֺלָה בְּעַמֶּךָ וּבְבָנֶיךָ וּבְנָשֶׁיךָ וּבְכָל־רְכוּשֶׁךָ,LBH
2 Chr 21:15,וְאַתָּה בָּחֳלָיִים רַבִּים בְּמַחֲלֵה מֵעֶיךָ עַד־יֵצְאוּ מֵעֶיךָ מִן־הַחֹלִי יָמִים עַל־יָמִים,LBH
2 Chr 21:16,וַיָּעַר יְהוָה עַל־יְהוֺרָם אֵת רוּחַ הַפְּלִשְׁתִּים וְהָעַרְבִים אֲשֶׁר עַל־יַד כּוּשִׁים,LBH
2 Chr 21:17,וַיַּעֲלוּ בִיהוּדָה וַיִּבְקָעוּהָ וַיִּשְׁבּוּ אֵת כָּל־הָרְכוּשׁ הַנִּמְצָא לְבֵית־הַמֶּלֶךְ וְגַם־בָּנָיו וְנָשָׁיו וְלֹא נִשְׁאַר־לוֺ בֵּן כִּי אִם־יְהוֺאָחָז קְטֹן בָּנָיו,LBH
2 Chr 24:15,וַיִּזְקַן יְהוֺיָדָע וַיִּשְׂבַּע יָמִים וַיָּמֹת בֶּן־מֵאָה וּשְׁלֹשִׁים שָׁנָה בְּמוֺתוֺ,LBH
2 Chr 24:16,וַיִּקְבְּרֻהוּ בְעִיר־דָּוִיד עִם־הַמְּלָכִים כִּי־עָשָׂה טוֺבָה בְּיִשְׂרָאֵל וְעִם הָאֱלֹהִים וּבֵיתוֺ,LBH
2 Chr 24:17,וְאַחֲרֵי מוֺת יְהוֺיָדָע בָּאוּ שָׂרֵי יְהוּדָה וַיִּשְׁתַּחֲווּ לַמֶּלֶךְ אָז שָׁמַע הַמֶּלֶךְ אֲלֵיהֶם,LBH
2 Chr 24:18,וַיַּעַזְבוּ אֶת־בֵּית יְהוָה אֱלֹהֵי אֲבוֺתֵיהֶם וַיַּעַבְדוּ אֶת־הָאֲשֵׁרִים וְאֶת־הָעֲצַבִּים וַיְהִי־קֶצֶף עַל־יְהוּדָה וִירוּשָׁלִַם בְּאַשְׁמָתָם זֹאת,LBH
2 Chr 24:19,וַיִּשְׁלַח בָּהֶם נְבִאִים לַהֲשִׁיבָם אֶל־יְהוָה וַיָּעִידוּ בָם וְלֹא הֶאֱזִינוּ,LBH
2 Chr 24:20,וְרוּחַ אֱלֹהִים לָבְשָׁה אֶת־זְכַרְיָה בֶּן־יְהוֺיָדָע הַכֹּהֵן וַיַּעֲמֹד מֵעַל לָעָם וַיֹּאמֶר לָהֶם כֹּה אָמַר הָאֱלֹהִים לָמָה אַתֶּם עֹבְרִים אֶת־מִצְוֹת יְהוָה וְלֹא תַצְלִיחוּ כִּי־עֲזַבְתֶּם אֶת־יְהוָה וַיַּעֲזֹב אֶתְכֶם,LBH
2 Chr 24:21,וַיִּקְשְׁרוּ עָלָיו וַיִּרְגְּמֻהוּ אֶבֶן בְּמִצְוַת הַמֶּלֶךְ בַּחֲצַר בֵּית יְהוָה,LBH
2 Chr 24:22,וְלֹא־זָכַר יוֺאָשׁ הַמֶּלֶךְ הַחֶסֶד אֲשֶׁר עָשָׂה יְהוֺיָדָע אָבִיו עִמּוֺ וַיַּהֲרֹג אֶת־בְּנוֺ וּכְמוֺתוֺ אָמַר יֵרֶא יְהוָה וְיִדְרֹשׁ,LBH
2 Chr 26:6,וַיֵּצֵא וַיִּלָּחֶם בַּפְּלִשְׁתִּים וַיִּפְרֹץ אֶת־חוֺמַת גַּת וְאֵת חוֺמַת יַבְנֵה וְאֵת חוֺמַת אַשְׁדּוֺד וַיִּבְנֶה עָרִים בְּאַשְׁדּוֺד וּבַפְּלִשְׁתִּים,LBH
2 Chr 26:7,וַיַּעְזְרֵהוּ הָאֱלֹהִים עַל־פְּלִשְׁתִּים וְעַל־הָעַרְבִים הַיֹּשְׁבִים בְּגוּר־בָּעַל וְהַמְּעוּנִים,LBH
2 Chr 26:8,וַיִּתְּנוּ הָעַמּוֺנִים מִנְחָה לְעֻזִּיָּהוּ וַיֵּלֶךְ שְׁמוֺ עַד־לְבוֺא מִצְרַיִם כִּי הֶחֱזִיק עַד־לְמָעְלָה,LBH
2 Chr 26:9,וַיִּבֶן עֻזִּיָּהוּ מִגְדָּלִים בִּירוּשָׁלִַם עַל־שַׁעַר הַפִּנָּה וְעַל־שַׁעַר הַגַּיְא וְעַל־הַמִּקְצוֺעַ וַיְחַזְּקֵם,LBH
2 Chr 26:10,וַיִּבֶן מִגְדָּלִים בַּמִּדְבָּר וַיַּחְצֹב בֹּרוֺת רַבִּים כִּי מִקְנֶה־רַּב הָיָה לוֺ וּבַשְּׁפֵלָה וּבַמִּישׁוֺר אִכָּרִים וְכֹרְמִים בֶּהָרִים וּבַכַּרְמֶל כִּי־אֹהֵב אֲדָמָה הָיָה,LBH
2 Chr 26:11,וַיְהִי לְעֻזִּיָּהוּ חַיִל עֹשֵׂה מִלְחָמָה יוֺצְאֵי צָבָא לִגְדוּד בְּמִסְפַּר פְּקֻדָּתָם בְּיַד יְעִיאֵל הַסּוֺפֵר וּמַעֲשֵׂיָהוּ הַשּׁוֺטֵר עַל יַד־חֲנַנְיָהוּ מִשָּׂרֵי הַמֶּלֶךְ,LBH
2 Chr 26:12,כֹּל מִסְפַּר רָאשֵׁי הָאָבוֺת לְגִבּוֺרֵי חָיִל אַלְפַּיִם וְשֵׁשׁ מֵאוֺת,LBH
2 Chr 26:13,וְעַל־יָדָם חֵיל צָבָא שְׁלֹשׁ מֵאוֺת אֶלֶף וְשִׁבְעַת אֲלָפִים וַחֲמֵשׁ מֵאוֺת עוֺשֵׂי מִלְחָמָה בְּכֹחַ חָיִל לַעְזֹר לַמֶּלֶךְ עַל־הָאוֺיֵב,LBH
2 Chr 26:14,וַיָּכֶן לָהֶם עֻזִּיָּהוּ לְכָל־הַצָּבָא מָגִנִּים וּרְמָחִים וְכוֺבָעִים וְשִׁרְיֹנוֺת וּקְשָׁתוֺת וּלְאַבְנֵי קְלָעִים,LBH
2 Chr 26:15,וַיַּעַשׂ בִּירוּשָׁלִַם חִשְּׁבֹנוֺת מַחֲשֶׁבֶת חוֺשֵׁב לִהְיוֺת עַל־הַמִּגְדָּלִים וְעַל־הַפִּנּוֺת לִירוֺא בַּחִצִּים וּבָאֲבָנִים גְּדֹלוֺת וַיֵּצֵא שְׁמוֺ עַד־לְמֵרָחוֺק כִּי־הִפְלִיא לְהֵעָזֵר עַד כִּי־חָזָק,LBH
2 Chr 26:16,וּכְחֶזְקָתוֺ גָּבַהּ לִבּוֺ עַד־לְהַשְׁחִית וַיִּמְעַל בַּיהוָה אֱלֹהָיו וַיָּבֹא אֶל־הֵיכַל יְהוָה לְהַקְטִיר עַל־מִזְבַּח הַקְּטֹרֶת,LBH
2 Chr 26:17,וַיָּבֹא אַחֲרָיו עֲזַרְיָהוּ הַכֹּהֵן וְעִמּוֺ כֹּהֲנִים לַיהוָה שְׁמוֺנִים בְּנֵי־חָיִל,LBH
2 Chr 26:18,וַיַּעַמְדוּ עַל־עֻזִּיָּהוּ הַמֶּלֶךְ וַיֹּאמְרוּ לוֺ לֹא־לְךָ עֻזִּיָּהוּ לְהַקְטִיר לַיהוָה כִּי לַכֹּהֲנִים בְּנֵי־אַהֲרֹן הַמְקֻדָּשִׁים לְהַקְטִיר צֵא מִן־הַמִּקְדָּשׁ כִּי מָעַלְתָּ וְלֹא־לְךָ לְכָבוֺד מֵיְהוָה אֱלֹהִים,LBH
2 Chr 26:19,וַיִּזְעַף עֻזִּיָּהוּ וּבְיָדוֺ מִקְטֶרֶת לְהַקְטִיר וּבְזַעְפּוֺ עִם־הַכֹּהֲנִים וְהַצָּרַעַת זָרְחָה בְמִצְחוֺ לִפְנֵי הַכֹּהֲנִים בְּבֵית יְהוָה מֵעַל לְמִזְבַּח הַקְּטֹרֶת,LBH
2 Chr 26:20,וַיִּפֶן אֵלָיו עֲזַרְיָהוּ כֹהֵן הָרֹאשׁ וְכָל־הַכֹּהֲנִים וְהִנֵּה־הוּא מְצֹרָע בְּמִצְחוֺ וַיַּבְהִלוּהוּ מִשָּׁם וְגַם־הוּא נִדְחַף לָצֵאת כִּי נִגְּעוֺ יְהוָה,LBH
2 Chr 26:21,וַיְהִי עֻזִּיָּהוּ הַמֶּלֶךְ מְצֹרָע עַד־יוֺם מוֺתוֺ וַיֵּשֶׁב בֵּית הַחָפְִית מְצֹרָע כִּי נִגְזַר מִבֵּית יְהוָה וְיוֺתָם בְּנוֺ עַל־בֵּית הַמֶּלֶךְ שׁוֺפֵט אֶת־עַם הָאָרֶץ,LBH
2 Chr 29:3,הוּא בַשָּׁנָה הָרִאשׁוֺנָה לְמָלְכוֺ בַּחֹדֶשׁ הָרִאשׁוֺן פָּתַח אֶת־דַּלְתוֺת בֵּית־יְהוָה וַיְחַזְּקֵם,LBH
2 Chr 29:4,וַיָּבֵא אֶת־הַכֹּהֲנִים וְאֶת־הַלְוִיִּם וַיַּאַסְפֵם לִרְחוֺב הַמִּזְרָח,LBH
2 Chr 29:5,וַיֹּאמֶר לָהֶם שְׁמָעוּנִי הַלְוִיִּם עַתָּה הִתְקַדְּשׁוּ וְקַדְּשׁוּ אֶת־בֵּית יְהוָה אֱלֹהֵי אֲבֹתֵיכֶם וְהוֺצִיאוּ אֶת־הַנִּדָּה מִן־הַקֹּדֶשׁ,LBH
2 Chr 29:6,כִּי־מָעֲלוּ אֲבֹתֵינוּ וְעָשׂוּ הָרַע בְּעֵינֵי יְהוָה־אֱלֹהֵינוּ וַיַּעַזְבֻהוּ וַיַּסֵּבּוּ פְנֵיהֶם מִמִּשְׁכַּן יְהוָה וַיִּתְּנוּ־עֹרֶף,LBH
2 Chr 29:7,גַּם סָגְרוּ דַּלְתוֺת הָאוּלָם וַיְכַבּוּ אֶת־הַנֵּרוֺת וּקְטֹרֶת לֹא הִקְטִירוּ וְעֹלָה לֹא־הֶעֱלוּ בַקֹּדֶשׁ לֵאלֹהֵי יִשְׂרָאֵל,LBH
2 Chr 29:8,וַיְהִי קֶצֶף יְהוָה עַל־יְהוּדָה וִירוּשָׁלִָם וַיִּתְּנֵם לְזַעֲוָה לְשַׁמָּה וְלִשְׁרֵקָה כַּאֲשֶׁר אַתֶּם רֹאִים בְּעֵינֵיכֶם,LBH
2 Chr 29:9,וְהִנֵּה נָפְלוּ אֲבוֺתֵינוּ בֶּחָרֶב וּבָנֵינוּ וּבְנוֺתֵינוּ וְנָשֵׁינוּ בַּשְּׁבִי עַל־זֹאת,LBH
2 Chr 29:10,עַתָּה עִם־לְבָבִי לִכְרוֺת בְּרִית לַיהוָה אֱלֹהֵי יִשְׂרָאֵל וְיָשֹׁב מִמֶּנּוּ חֲרוֺן אַפּוֺ,LBH
2 Chr 29:11,בָּנַי עַתָּה אַל־תִּשָּׁלוּ כִּי־בָכֶם בָּחַר יְהוָה לַעֲמֹד לְפָנָיו לְשָׁרְתוֺ וְלִהְיוֺת לוֺ מְשָׁרְתִים וּמַקְטִרִים,LBH
2 Chr 29:12,וַיָּקֻמוּ הַלְוִיִּם מַחַת בֶּן־עֲמָשַׂי וְיוֺאֵל בֶּן־עֲזַרְיָהוּ מִן־בְּנֵי הַקְּהָתִי וּמִן־בְּנֵי מְרָרִי קִישׁ בֶּן־עַבְדִּי וַעֲזַרְיָהוּ בֶּן־יְהַלֶּלְאֵל וּמִן־הַגֵּרְשֻׁנִּי יוֺאָח בֶּן־זִמָּה וְעֵדֶן בֶּן־יוֺאָח,LBH
2 Chr 29:13,וּמִן־בְּנֵי אֱלִיצָפָן שִׁמְרִי וִיעִיאֵל וּמִן־בְּנֵי אָסָף זְכַרְיָהוּ וּמַתַּנְיָהוּ,LBH
2 Chr 29:14,וּמִן־בְּנֵי הֵימָן יְחִיאֵל וְשִׁמְעִי וּמִן־בְּנֵי יְדוּתוּן שְׁמַעְיָה וְעֻזִּיאֵל,LBH
2 Chr 29:15,וַיַּאַסְפוּ אֶת־אֲחֵיהֶם וַיִּתְקַדְּשׁוּ וַיָּבֹאוּ כְמִצְוַת־הַמֶּלֶךְ בְּדִבְרֵי יְהוָה לְטַהֵר בֵּית יְהוָה,LBH
2 Chr 29:16,וַיָּבֹאוּ הַכֹּהֲנִים לִפְנִימָה בֵית־יְהוָה לְטַהֵר וַיּוֺצִיאוּ אֵת כָּל־הַטֻּמְאָה אֲשֶׁר מָצְאוּ בְּהֵיכַל יְהוָה לַחֲצַר בֵּית יְהוָה וַיְקַבְּלוּ הַלְוִיִּם לְהוֺצִיא לְנַחַל־קִדְרוֺן חוּצָה,LBH
2 Chr 29:17,וַיָּחֵלּוּ בְּאֶחָד לַחֹדֶשׁ הָרִאשׁוֺן לְקַדֵּשׁ וּבְיוֺם שְׁמוֺנָה לַחֹדֶשׁ בָּאוּ לְאוּלָם יְהוָה וַיְקַדְּשׁוּ אֶת־בֵּית־יְהוָה לְיָמִים שְׁמוֺנָה וּבְיוֺם שִׁשָּׁה עָשָׂר לַחֹדֶשׁ הָרִאשׁוֺן כִּלּוּ,LBH
2 Chr 29:18,וַיָּבוֺאוּ פְנִימָה אֶל־חִזְקִיָּהוּ הַמֶּלֶךְ וַיֹּאמְרוּ טִהַרְנוּ אֶת־כָּל־בֵּית יְהוָה אֶת־מִזְבַּח הָעוֺלָה וְאֶת־כָּל־כֵּלָיו וְאֶת־שֻׁלְחַן הַמַּעֲרֶכֶת וְאֶת־כָּל־כֵּלָיו,LBH
2 Chr 29:19,וְאֵת כָּל־הַכֵּלִים אֲשֶׁר הִזְנִיחַ הַמֶּלֶךְ אָחָז בְּמַלְכוּתוֺ בְּמַעֲלוֺ הֵכַנּוּ וְהִקְדָּשְׁנוּ וְהִנָּם לִפְנֵי מִזְבַּח יְהוָה,LBH
2 Chr 29:20,וַיַּשְׁכֵּם יְחִזְקִיָּהוּ הַמֶּלֶךְ וַיֶּאֱסֹף אֵת שָׂרֵי הָעִיר וַיַּעַל בֵּית יְהוָה,LBH
2 Chr 29:21,וַיָּבִיאוּ פָרִים־שִׁבְעָה וְאֵילִים שִׁבְעָה וּכְבָשִׂים שִׁבְעָה וּצְפִירֵי עִזִּים שִׁבְעָה לְחַטָּאת עַל־הַמַּמְלָכָה וְעַל־הַמִּקְדָּשׁ וְעַל־יְהוּדָה וַיֹּאמֶר לִבְנֵי אַהֲרֹן הַכֹּהֲנִים לְהַעֲלוֺת עַל־מִזְבַּח יְהוָה,LBH
2 Chr 29:22,וַיִּשְׁחֲטוּ הַבָּקָר וַיְקַבְּלוּ הַכֹּהֲנִים אֶת־הַדָּם וַיִּזְרְקוּ הַמִּזְבֵּחָה וַיִּשְׁחֲטוּ הָאֵלִים וַיִּזְרְקוּ הַדָּם הַמִּזְבֵּחָה וַיִּשְׁחֲטוּ הַכְּבָשִׂים וַיִּזְרְקוּ הַדָּם הַמִּזְבֵּחָה,LBH
2 Chr 29:23,וַיַּגִּישׁוּ אֶת־שְׂעִירֵי הַחַטָּאת לִפְנֵי הַמֶּלֶךְ וְהַקָּהָל וַיִּסְמְכוּ יְדֵיהֶם עֲלֵיהֶם,LBH
2 Chr 29:24,וַיִּשְׁחָטוּם הַכֹּהֲנִים וַיְחַטְּאוּ אֶת־דָּמָם הַמִּזְבֵּחָה לְכַפֵּר עַל־כָּל־יִשְׂרָאֵל כִּי לְכָל־יִשְׂרָאֵל אָמַר הַמֶּלֶךְ הָעוֺלָה וְהַחַטָּאת,LBH
2 Chr 29:25,וַיַּעֲמֵד אֶת־הַלְוִיִּם בֵּית יְהוָה בִּמְצִלְתַּיִם בִּנְבָלִים וּבְכִנֹּרוֺת בְּמִצְוַת דָּוִיד וְגָד חֹזֵה־הַמֶּלֶךְ וְנָתָן הַנָּבִיא כִּי בְיַד־יְהוָה הַמִּצְוָה בְּיַד־נְבִיאָיו,LBH
2 Chr 29:26,וַיַּעַמְדוּ הַלְוִיִּם בִּכְלֵי דָוִיד וְהַכֹּהֲנִים בַּחֲצֹצְרוֺת,LBH
2 Chr 29:27,וַיֹּאמֶר חִזְקִיָּהוּ לְהַעֲלוֺת הָעֹלָה לְהַמִּזְבֵּחַ וּבְעֵת הֵחֵל הָעוֺלָה הֵחֵל שִׁיר־יְהוָה וְהַחֲצֹצְרוֺת וְעַל־יְדֵי כְּלֵי דָּוִיד מֶלֶךְ־יִשְׂרָאֵל,LBH
2 Chr 29:28,וְכָל־הַקָּהָל מִשְׁתַּחֲוִים וְהַשִּׁיר מְשׁוֺרֵר וְהַחֲצֹצְרוֺת מַחְצְרִים הַכֹּל עַד לִכְלוֺת הָעֹלָה,LBH
2 Chr 29:29,וּכְכַלּוֺת לְהַעֲלוֺת כָּרְעוּ הַמֶּלֶךְ וְכָל־הַנִּמְצְאִים אִתּוֺ וַיִּשְׁתַּחֲווּ,LBH
2 Chr 29:30,וַיֹּאמֶר יְחִזְקִיָּהוּ הַמֶּלֶךְ וְהַשָּׂרִים לַלְוִיִּם לְהַלֵּל לַיהוָה בְּדִבְרֵי דָוִיד וְאָסָף הַחֹזֶה וַיְהַלְלוּ עַד־לְשִׂמְחָה וַיִּקְּדוּ וַיִּשְׁתַּחֲווּ,LBH
2 Chr 29:31,וַיַּעַן יְחִזְקִיָּהוּ וַיֹּאמֶר עַתָּה מִלֵּאתֶם יֶדְכֶם לַיהוָה גֹּשׁוּ וְהָבִיאוּ זְבָחִים וְתוֺדוֺת לְבֵית יְהוָה וַיָּבִיאוּ הַקָּהָל זְבָחִים וְתוֺדוֺת וְכָל־נְדִיב לֵב עֹלוֺת,LBH
2 Chr 29:32,וַיְהִי מִסְפַּר הָעֹלָה אֲשֶׁר הֵבִיאוּ הַקָּהָל בָּקָר שִׁבְעִים אֵילִים מֵאָה כְּבָשִׂים מָאתָיִם לְעֹלָה לַיהוָה כָּל־אֵלֶּה,LBH
2 Chr 29:33,וְהַקֳּדָשִׁים בָּקָר שֵׁשׁ מֵאוֺת וְצֹאן שְׁלֹשֶׁת אֲלָפִים,LBH
2 Chr 29:34,רַק הַכֹּהֲנִים הָיוּ לִמְעָט וְלֹא יָכְלוּ לְהַפְשִׁיט אֶת־כָּל־הָעֹלוֺת וַיְּחַזְּקוּם אֲחֵיהֶם הַלְוִיִּם עַד־כְּלוֺת הַמְּלָאכָה וְעַד יִתְקַדְּשׁוּ הַכֹּהֲנִים כִּי הַלְוִיִּם יִשְׁרֵי לֵבָב לְהִתְקַדֵּשׁ מֵהַכֹּהֲנִים,LBH
2 Chr 29:35,וְגַם־עֹלָה לָרֹב בְּחֶלְבֵי הַשְּׁלָמִים וּבַנְּסָכִים לָעֹלָה וַתִּכּוֺן עֲבוֺדַת בֵּית־יְהוָה,LBH
2 Chr 29:36,וַיִּשְׂמַח יְחִזְקִיָּהוּ וְכָל־הָעָם עַל הַהֵכִין הָאֱלֹהִים לָעָם כִּי בְּפִתְאֹם הָיָה הַדָּבָר,LBH
2 Chr 30:1,וַיִּשְׁלַח יְחִזְקִיָּהוּ עַל־כָּל־יִשְׂרָאֵל וִיהוּדָה וְגַם־אִגְּרוֺת כָּתַב עַל־אֶפְרַיִם וּמְנַשֶּׁה לָבוֺא לְבֵית־יְהוָה בִּירוּשָׁלִָם לַעֲשׂוֺת פֶּסַח לַיהוָה אֱלֹהֵי יִשְׂרָאֵל,LBH
2 Chr 30:2,וַיִּוָּעַץ הַמֶּלֶךְ וְשָׂרָיו וְכָל־הַקָּהָל בִּירוּשָׁלִָם לַעֲשׂוֺת הַפֶּסַח בַּחֹדֶשׁ הַשֵּׁנִי,LBH
2 Chr 30:3,כִּי לֹא יָכְלוּ לַעֲשֹׂתוֺ בָּעֵת הַהִיא כִּי הַכֹּהֲנִים לֹא־הִתְקַדְּשׁוּ לְמַדַּי וְהָעָם לֹא־נֶאֶסְפוּ לִירוּשָׁלִָם,LBH
2 Chr 30:4,וַיִּישַׁר הַדָּבָר בְּעֵינֵי הַמֶּלֶךְ וּבְעֵינֵי כָּל־הַקָּהָל,LBH
2 Chr 30:5,וַיַּעֲמִידוּ דָבָר לְהַעֲבִיר קוֺל בְּכָל־יִשְׂרָאֵל מִבְּאֵר־שֶׁבַע וְעַד־דָּן לָבוֺא לַעֲשׂוֺת פֶּסַח לַיהוָה אֱלֹהֵי־יִשְׂרָאֵל בִּירוּשָׁלִָם כִּי לֹא לָרֹב עָשׂוּ כַּכָּתוּב,LBH
2 Chr 30:6,וַיֵּלְכוּ הָרָצִים בָּאִגְּרוֺת מִיַּד הַמֶּלֶךְ וְשָׂרָיו בְּכָל־יִשְׂרָאֵל וִיהוּדָה וּכְמִצְוַת הַמֶּלֶךְ לֵאמֹר בְּנֵי יִשְׂרָאֵל שׁוּבוּ אֶל־יְהוָה אֱלֹהֵי אַבְרָהָם יִצְחָק וְיִשְׂרָאֵל וְיָשֹׁב אֶל־הַפְּלֵיטָה הַנִּשְׁאֶרֶת לָכֶם מִכַּף מַלְכֵי אַשּׁוּר,LBH
2 Chr 30:7,וְאַל־תִּהְיוּ כַּאֲבוֺתֵיכֶם וְכַאֲחֵיכֶם אֲשֶׁר מָעֲלוּ בַּיהוָה אֱלֹהֵי אֲבוֺתֵיהֶם וַיִּתְּנֵם לְשַׁמָּה כַּאֲשֶׁר אַתֶּם רֹאִים,LBH
2 Chr 30:8,עַתָּה אַל־תַּקְשׁוּ עָרְפְּכֶם כַּאֲבוֺתֵיכֶם תְּנוּ־יָד לַיהוָה וּבֹאוּ לְמִקְדָּשׁוֺ אֲשֶׁר הִקְדִּישׁ לְעוֺלָם וְעִבְדוּ אֶת־יְהוָה אֱלֹהֵיכֶם וְיָשֹׁב מִכֶּם חֲרוֺן אַפּוֺ,LBH
2 Chr 30:9,כִּי בְשׁוּבְכֶם עַל־יְהוָה אֲחֵיכֶם וּבְנֵיכֶם לְרַחֲמִים לִפְנֵי שׁוֺבֵיהֶם וְלָשׁוּב לָאָרֶץ הַזֹּאת כִּי־חַנּוּן וְרַחוּם יְהוָה אֱלֹהֵיכֶם וְלֹא־יָסִיר פָּנִים מִכֶּם אִם־תָּשׁוּבוּ אֵלָיו,LBH
2 Chr 30:10,וַיִּהְיוּ הָרָצִים עֹבְרִים מֵעִיר לָעִיר בְּאֶרֶץ־אֶפְרַיִם וּמְנַשֶּׁה וְעַד־זְבֻלוּן וַיִּהְיוּ מַשְׂחִיקִים עֲלֵיהֶם וּמַלְעִגִים בָּם,LBH
2 Chr 30:11,אַךְ־אֲנָשִׁים מֵאָשֵׁר וּמְנַשֶּׁה וּמִזְּבֻלוּן נִכְנְעוּ וַיָּבֹאוּ לִירוּשָׁלִָם,LBH
2 Chr 30:12,גַּם בִּיהוּדָה הָיְתָה יַד הָאֱלֹהִים לָתֵת לָהֶם לֵב אֶחָד לַעֲשׂוֺת מִצְוַת הַמֶּלֶךְ וְהַשָּׂרִים בִּדְבַר יְהוָה,LBH
2 Chr 30:13,וַיֵּאָסְפוּ יְרוּשָׁלִַם עַם־רָב לַעֲשׂוֺת אֶת־חַג הַמַּצּוֺת בַּחֹדֶשׁ הַשֵּׁנִי קָהָל לָרֹב מְאֹד,LBH
2 Chr 30:14,וַיָּקֻמוּ וַיָּסִירוּ אֶת־הַמִּזְבְּחוֺת אֲשֶׁר בִּירוּשָׁלִָם וְאֵת כָּל־הַמְקַטְּרוֺת הֵסִירוּ וַיַּשְׁלִיכוּ לְנַחַל קִדְרוֺן,LBH
2 Chr 30:15,וַיִּשְׁחֲטוּ הַפֶּסַח בְּאַרְבָּעָה עָשָׂר לַחֹדֶשׁ הַשֵּׁנִי וְהַכֹּהֲנִים וְהַלְוִיִּם נִכְלְמוּ וַיִּתְקַדְּשׁוּ וַיָּבִיאוּ עֹלוֺת בֵּית יְהוָה,LBH
2 Chr 30:16,וַיַּעַמְדוּ עַל־עָמְדָם כְּמִשְׁפָּטָם כְּתוֺרַת מֹשֶׁה אִישׁ־הָאֱלֹהִים הַכֹּהֲנִים זֹרְקִים אֶת־הַדָּם מִיַּד הַלְוִיִּם,LBH
2 Chr 30:17,כִּי־רַבַּת בַּקָּהָל אֲשֶׁר לֹא־הִתְקַדָּשׁוּ וְהַלְוִיִּם עַל־שְׁחִיטַת הַפְּסָחִים לְכֹל לֹא טָהוֺר לְהַקְדִּישׁ לַיהוָה,LBH
2 Chr 30:18,כִּי מַרְבִּית הָעָם רַבַּת מֵאֶפְרַיִם וּמְנַשֶּׁה יִשָּׂשכָר וּזְבֻלוּן לֹא הִטֶּהָרוּ כִּי־אָכְלוּ אֶת־הַפֶּסַח בְּלֹא כַכָּתוּב כִּי הִתְפַּלֵּל יְחִזְקִיָּהוּ עֲלֵיהֶם לֵאמֹר יְהוָה הַטּוֺב יְכַפֵּר בְּעַד,LBH
2 Chr 30:19,כָּל־לְבָבוֺ הֵכִין לִדְרוֺשׁ הָאֱלֹהִים יְהוָה אֱלֹהֵי אֲבוֺתָיו וְלֹא כְּטָהֳרַת הַקֹּדֶשׁ,LBH
2 Chr 30:20,וַיִּשְׁמַע יְהוָה אֶל־יְחִזְקִיָּהוּ וַיִּרְפָּא אֶת־הָעָם,LBH
2 Chr 30:21,וַיַּעֲשׂוּ בְנֵי־יִשְׂרָאֵל הַנִּמְצְאִים בִּירוּשָׁלִַם אֶת־חַג הַמַּצּוֺת שִׁבְעַת יָמִים בְּשִׂמְחָה גְדוֺלָה וּמְהַלְלִים לַיהוָה יוֺם בְּיוֺם הַלְוִיִּם וְהַכֹּהֲנִים בִּכְלֵי־עֹז לַיהוָה,LBH
2 Chr 30:22,וַיְדַבֵּר יְחִזְקִיָּהוּ עַל־לֵב כָּל־הַלְוִיִּם הַמַּשְׂכִּילִים שֵׂכֶל־טוֺב לַיהוָה וַיֹּאכְלוּ אֶת־הַמּוֺעֵד שִׁבְעַת הַיָּמִים מְזַבְּחִים זִבְחֵי שְׁלָמִים וּמִתְוַדִּים לַיהוָה אֱלֹהֵי אֲבוֺתֵיהֶם,LBH
2 Chr 30:23,וַיִּוָּעֲצוּ כָּל־הַקָּהָל לַעֲשׂוֺת שִׁבְעַת יָמִים אֲחֵרִים וַיַּעֲשׂוּ שִׁבְעַת־יָמִים שִׂמְחָה,LBH
2 Chr 30:24,כִּי חִזְקִיָּהוּ מֶלֶךְ־יְהוּדָה הֵרִים לַקָּהָל אֶלֶף פָּרִים וְשִׁבְעַת אֲלָפִים צֹאן וְהַשָּׂרִים הֵרִימוּ לַקָּהָל פָּרִים אֶלֶף וְצֹאן עֲשֶׂרֶת אֲלָפִים וַיִּתְקַדְּשׁוּ כֹהֲנִים לָרֹב,LBH
2 Chr 30:25,וַיִּשְׂמְחוּ כָּל־קְהַל יְהוּדָה וְהַכֹּהֲנִים וְהַלְוִיִּם וְכָל־הַקָּהָל הַבָּאִים מִיִּשְׂרָאֵל וְהַגֵּרִים הַבָּאִים מֵאֶרֶץ יִשְׂרָאֵל וְהַיּוֺשְׁבִים בִּיהוּדָה,LBH
2 Chr 30:26,וַתְּהִי שִׂמְחָה־גְדוֺלָה בִּירוּשָׁלִָם כִּי מִימֵי שְׁלֹמֹה בֶן־דָּוִיד מֶלֶךְ יִשְׂרָאֵל לֹא כָזֹאת בִּירוּשָׁלִָם,LBH
2 Chr 30:27,וַיָּקֻמוּ הַכֹּהֲנִים הַלְוִיִּם וַיְבָרֲכוּ אֶת־הָעָם וַיִּשָּׁמַע בְּקוֺלָם וַתָּבוֺא תְפִלָּתָם לִמְעוֺן קָדְשׁוֺ לַשָּׁמָיִם,LBH
2 Chr 31:1,וּכְכַלּוֺת כָּל־זֹאת יָצְאוּ כָל־יִשְׂרָאֵל הַנִּמְצְאִים לְעָרֵי יְהוּדָה וַיְשַׁבְּרוּ הַמַּצֵּבוֺת וַיְגַדְּעוּ הָאֲשֵׁרִים וַיְנַתְּצוּ אֶת־הַבָּמוֺת וְאֶת־הַמִּזְבְּחֹת מִכָּל־יְהוּדָה וּבִנְיָמִן וּבְאֶפְרַיִם וּמְנַשֶּׁה עַד־לְכַלֵּה וַיָּשׁוּבוּ כָּל־בְּנֵי יִשְׂרָאֵל אִישׁ לַאֲחֻזָּתוֺ לְעָרֵיהֶם,LBH
2 Chr 31:2,וַיַּעֲמֵד יְחִזְקִיָּהוּ אֶת־מַחְלְקוֺת הַכֹּהֲנִים וְהַלְוִיִּם עַל־מַחְלְקוֺתָם אִישׁ כְּפִי עֲבֹדָתוֺ לַכֹּהֲנִים וְלַלְוִיִּם לְעֹלָה וְלִשְׁלָמִים לְשָׁרֵת וּלְהֹדוֺת וּלְהַלֵּל בְּשַׁעֲרֵי מַחֲנוֺת יְהוָה,LBH
2 Chr 31:3,וּמְנָת הַמֶּלֶךְ מִן־רְכוּשׁוֺ לָעֹלוֺת לְעֹלוֺת הַבֹּקֶר וְהָעֶרֶב וְהָעֹלוֺת לַשַּׁבָּתוֺת וְלֶחֳדָשִׁים וְלַמֹּעֲדִים כַּכָּתוּב בְּתוֺרַת יְהוָה,LBH
2 Chr 31:4,וַיֹּאמֶר לָעָם לְיוֺשְׁבֵי יְרוּשָׁלִַם לָתֵת מְנָת הַכֹּהֲנִים וְהַלְוִיִּם לְמַעַן יֶחֶזְקוּ בְּתוֺרַת יְהוָה,LBH
2 Chr 31:5,וְכִפְרֹץ הַדָּבָר הִרְבּוּ בְנֵי־יִשְׂרָאֵל רֵאשִׁית דָּגָן תִּירוֺשׁ וְיִצְהָר וּדְבַשׁ וְכֹל תְּבוּאַת שָׂדֶה וּמַעְשַׂר הַכֹּל לָרֹב הֵבִיאוּ,LBH
2 Chr 31:6,וּבְנֵי יִשְׂרָאֵל וִיהוּדָה הַיּוֺשְׁבִים בְּעָרֵי יְהוּדָה גַּם־הֵם מַעְשַׂר בָּקָר וָצֹאן וּמַעְשַׂר קָדָשִׁים הַמְקֻדָּשִׁים לַיהוָה אֱלֹהֵיהֶם הֵבִיאוּ וַיִּתְּנוּ עֲרֵמוֺת עֲרֵמוֺת,LBH
2 Chr 31:7,בַּחֹדֶשׁ הַשְּׁלִשִׁי הֵחֵלּוּ הָעֲרֵמוֺת לְיִסּוֺד וּבַחֹדֶשׁ הַשְּׁבִיעִי כִּלּוּ,LBH
2 Chr 31:8,וַיָּבֹאוּ יְחִזְקִיָּהוּ וְהַשָּׂרִים וַיִּרְאוּ אֶת־הָעֲרֵמוֺת וַיְבָרֲכוּ אֶת־יְהוָה וְאֵת עַמּוֺ יִשְׂרָאֵל,LBH
2 Chr 31:9,וַיִּדְרֹשׁ יְחִזְקִיָּהוּ עַל־הַכֹּהֲנִים וְהַלְוִיִּם עַל־הָעֲרֵמוֺת,LBH
2 Chr 31:10,וַיֹּאמֶר אֵלָיו עֲזַרְיָהוּ הַכֹּהֵן הָרֹאשׁ לְבֵית צָדוֺק וַיֹּאמֶר מֵהָחֵל הַתְּרוּמָה לָבִיא בֵית־יְהוָה אָכוֺל וְשָׂבוֺעַ וְהוֺתֵר עַד־לָרוֺב כִּי יְהוָה בֵּרַךְ אֶת־עַמּוֺ וְהַנּוֺתָר אֶת־הֶהָמוֺן הַזֶּה,LBH
2 Chr 31:11,וַיֹּאמֶר יְחִזְקִיָּהוּ לְהָכִין לְשָׁכוֺת בְּבֵית יְהוָה וַיָּכִינוּ,LBH
2 Chr 31:12,וַיָּבִיאוּ אֶת־הַתְּרוּמָה וְהַמַּעֲשֵׂר וְהַקֳּדָשִׁים בֶּאֱמוּנָה וַעֲלֵיהֶם נָגִיד כָּנַנְיָהוּ הַלֵּוִי וְשִׁמְעִי אָחִיהוּ מִשְׁנֶה,LBH
2 Chr 31:13,וִיחִיאֵל וַעֲזַזְיָהוּ וְנַחַת וַעֲשָׂהאֵל וִירִימוֺת וְיוֺזָבָד וֶאֱלִיאֵל וְיִסְמַכְיָהוּ וּמַחַת וּבְנָיָהוּ פְּקִידִים מִיַּד כָּנַנְיָהוּ וְשִׁמְעִי אָחִיו בְּמִפְקַד יְחִזְקִיָּהוּ הַמֶּלֶךְ וַעֲזַרְיָהוּ נְגִיד בֵּית־הָאֱלֹהִים,LBH
2 Chr 31:14,וְקוֺרֵא בֶן־יִמְנָה הַלֵּוִי הַשּׁוֺעֵר לַמִּזְרָחָה עַל נִדְבוֺת הָאֱלֹהִים לָתֵת תְּרוּמַת יְהוָה וְקָדְשֵׁי הַקֳּדָשִׁים,LBH
2 Chr 31:15,וְעַל־יָדוֺ עֵדֶן וּמִנְיָמִן וְיֵשׁוּעַ וּשְׁמַעְיָהוּ אֲמַרְיָהוּ וּשְׁכַנְיָהוּ בְּעָרֵי הַכֹּהֲנִים בֶּאֱמוּנָה לָתֵת לַאֲחֵיהֶם בְּמַחְלְקוֺת כַּגָּדוֺל כַּקָּטָן,LBH
2 Chr 31:16,מִלְּבַד הִתְיַחְשָׂם לִזְכָרִים מִבֶּן שָׁלוֺשׁ שָׁנִים וּלְמַעְלָה לְכָל־הַבָּא לְבֵית־יְהוָה לִדְבַר־יוֺם בְּיוֺמוֺ לַעֲבוֺדָתָם בְּמִשְׁמְרוֺתָם כְּמַחְלְקוֺתֵיהֶם,LBH
2 Chr 31:17,וְאֵת הִתְיַחֵשׂ הַכֹּהֲנִים לְבֵית אֲבוֺתֵיהֶם וְהַלְוִיִּם מִבֶּן עֶשְׂרִים שָׁנָה וּלְמָעְלָה בְּמִשְׁמְרוֺתֵיהֶם בְּמַחְלְקוֺתֵיהֶם,LBH
2 Chr 31:18,וּלְהִתְיַחֵשׂ בְּכָל־טַפָּם נְשֵׁיהֶם וּבְנֵיהֶם וּבְנוֺתֵיהֶם לְכָל־קָהָל כִּי בֶאֱמוּנָתָם יִתְקַדְּשׁוּ־קֹדֶשׁ,LBH
2 Chr 31:19,וְלִבְנֵי אַהֲרֹן הַכֹּהֲנִים בִּשְׂדֵי מִגְרַשׁ עָרֵיהֶם בְּכָל־עִיר וָעִיר אֲנָשִׁים אֲשֶׁר נִקְּבוּ בְּשֵׁמוֺת לָתֵת מָנוֺת לְכָל־זָכָר בַּכֹּהֲנִים וּלְכָל־הִתְיַחֵשׂ בַּלְוִיִּם,LBH
2 Chr 31:20,וַיַּעַשׂ כָּזֹאת יְחִזְקִיָּהוּ בְּכָל־יְהוּדָה וַיַּעַשׂ הַטּוֺב וְהַיָּשָׁר וְהָאֱמֶת לִפְנֵי יְהוָה אֱלֹהָיו,LBH
2 Chr 31:21,וּבְכָל־מַעֲשֶׂה אֲשֶׁר־הֵחֵל בַּעֲבוֺדַת בֵּית־הָאֱלֹהִים וּבַתּוֺרָה וּבַמִּצְוָה לִדְרֹשׁ לֵאלֹהָיו בְּכָל־לְבָבוֺ עָשָׂה וְהִצְלִיחַ,LBH
2 Chr 33:10,וַיְדַבֵּר יְהוָה אֶל־מְנַשֶּׁה וְאֶל־עַמּוֺ וְלֹא הִקְשִׁיבוּ,LBH
2 Chr 33:11,וַיָּבֵא יְהוָה עֲלֵיהֶם אֶת־שָׂרֵי הַצָּבָא אֲשֶׁר לְמֶלֶךְ אַשּׁוּר וַיִּלְכְּדוּ אֶת־מְנַשֶּׁה בַּחֹחִים וַיַּאַסְרֻהוּ בַּנְחֻשְׁתַּיִם וַיּוֺלִיכֻהוּ בָּבֶלָה,LBH
2 Chr 33:12,וּכְהָצֵר לוֺ חִלָּה אֶת־פְּנֵי יְהוָה אֱלֹהָיו וַיִּכָּנַע מְאֹד מִלִּפְנֵי אֱלֹהֵי אֲבֹתָיו,LBH
2 Chr 33:13,וַיִּתְפַּלֵּל אֵלָיו וַיֵּעָתֶר לוֺ וַיִּשְׁמַע תְּחִנָּתוֺ וַיְשִׁיבֵהוּ יְרוּשָׁלִַם לְמַלְכוּתוֺ וַיֵּדַע מְנַשֶּׁה כִּי יְהוָה הוּא הָאֱלֹהִים,LBH
2 Chr 33:14,וְאַחֲרֵי־כֵן בָּנָה חוֺמָה חִיצוֺנָה לְעִיר־דָּוִיד מַעְרָבָה לְגִיחוֺן בַּנַּחַל וְלָבוֺא בְשַׁעַר הַדָּגִים וְסָבַב לָעֹפֶל וַיַּגְבִּיהֶהָ מְאֹד וַיָּשֶׂם שָׂרֵי־חַיִל בְּכָל־הֶעָרִים הַבְּצֻרוֺת בִּיהוּדָה,LBH
2 Chr 33:15,וַיָּסַר אֶת־אֱלֹהֵי הַנֵּכָר וְאֶת־הַסֶּמֶל מִבֵּית יְהוָה וְכָל־הַמִּזְבְּחוֺת אֲשֶׁר בָּנָה בְּהַר בֵּית־יְהוָה וּבִירוּשָׁלִָם וַיַּשְׁלֵךְ חוּצָה לָעִיר,LBH
2 Chr 33:16,וַיִּבֶן אֶת־מִזְבַּח יְהוָה וַיִּזְבַּח עָלָיו זִבְחֵי שְׁלָמִים וְתוֺדָה וַיֹּאמֶר לִיהוּדָה לַעֲבוֺד אֶת־יְהוָה אֱלֹהֵי יִשְׂרָאֵל,LBH
2 Chr 33:17,אֲבָל עוֺד הָעָם זֹבְחִים בַּבָּמוֺת רַק לַיהוָה אֱלֹהֵיהֶם,LBH
2 Chr 33:18,וְיֶתֶר דִּבְרֵי מְנַשֶּׁה וּתְפִלָּתוֺ אֶל־אֱלֹהָיו וְדִבְרֵי הַחֹזִים הַמְדַבְּרִים אֵלָיו בְּשֵׁם יְהוָה אֱלֹהֵי יִשְׂרָאֵל הִנָּם עַל־דִּבְרֵי מַלְכֵי יִשְׂרָאֵל,LBH
2 Chr 33:19,וּתְפִלָּתוֺ וְהֵעָתֶר־לוֺ וְכָל־חַטָּאתוֺ וּמַעְלוֺ וְהַמְּקֹמוֺת אֲשֶׁר בָּנָה בָהֶם בָּמוֺת וְהֶעֱמִיד הָאֲשֵׁרִים וְהַפְּסִלִים לִפְנֵי הִכָּנְעוֺ הִנָּם כְּתוּבִים עַל דִּבְרֵי חוֺזָי,LBH
2 Chr 33:20,וַיִּשְׁכַּב מְנַשֶּׁה עִם־אֲבֹתָיו וַיִּקְבְּרֻהוּ בֵּיתוֺ וַיִּמְלֹךְ אָמוֺן בְּנוֺ תַּחְתָּיו,LBH
2 Chr 34:3,וּבִשְׁמוֺנֶה שָׁנִים לְמָלְכוֺ וְהוּא עוֺדֶנּוּ נַעַר הֵחֵל לִדְרוֺשׁ לֵאלֹהֵי דָּוִיד אָבִיו וּבִשְׁתֵּים עֶשְׂרֵה שָׁנָה הֵחֵל לְטַהֵר אֶת־יְהוּדָה וִירוּשָׁלִַם מִן־הַבָּמוֺת וְהָאֲשֵׁרִים וְהַפְּסִלִים וְהַמַּסֵּכוֺת,LBH
2 Chr 34:4,וַיְנַתְּצוּ לְפָנָיו אֵת מִזְבְּחוֺת הַבְּעָלִים וְהַחַמָּנִים אֲשֶׁר־לְמַעְלָה מֵעֲלֵיהֶם גִּדֵּעַ וְהָאֲשֵׁרִים וְהַפְּסִלִים וְהַמַּסֵּכוֺת שִׁבַּר וְהֵדַק וַיִּזְרֹק עַל־פְּנֵי הַקְּבָרִים הַזֹּבְחִים לָהֶם,LBH
2 Chr 34:5,וְעַצְמוֺת כֹּהֲנִים שָׂרַף עַל־מִזְבְּחוֺתָם וַיְטַהֵר אֶת־יְהוּדָה וְאֶת־יְרוּשָׁלִָם,LBH
2 Chr 34:6,וּבְעָרֵי מְנַשֶּׁה וְאֶפְרַיִם וְשִׁמְעוֺן וְעַד־נַפְתָּלִי בְּחַרְבֹתֵיהֶם סָבִיב,LBH
2 Chr 34:7,וַיְנַתֵּץ אֶת־הַמִּזְבְּחוֺת וְאֶת־הָאֲשֵׁרִים וְהַפְּסִלִים כִּתַּת לְהֵדַק וְכָל־הַחַמָּנִים גִּדַּע בְּכָל־אֶרֶץ יִשְׂרָאֵל וַיָּשָׁב לִירוּשָׁלִָם,LBH
2 Chr 36:22,וּבִשְׁנַת אַחַת לְכוֺרֶשׁ מֶלֶךְ פָּרַס לִכְלוֺת דְּבַר־יְהוָה בְּפִי יִרְמְיָהוּ הֵעִיר יְהוָה אֶת־רוּחַ כּוֺרֶשׁ מֶלֶךְ־פָּרַס וַיַּעֲבֶר־קוֺל בְּכָל־מַלְכוּתוֺ וְגַם־בְּמִכְתָּב לֵאמֹר,LBH
2 Chr 36:23,כֹּה־אָמַר כּוֺרֶשׁ מֶלֶךְ פָּרַס כָּל־מַמְלְכוֺת הָאָרֶץ נָתַן לִי יְהוָה אֱלֹהֵי הַשָּׁמַיִם וְהוּא־פָקַד עָלַי לִבְנוֺת־לוֺ בַיִת בִּירוּשָׁלִַם אֲשֶׁר בִּיהוּדָה מִי־בָכֶם מִכָּל־עַמּוֺ יְהוָה אֱלֹהָיו עִמּוֺ וְיָעַל,LBH
Eccl 1:1,דִּבְרֵי קֹהֶלֶת בֶּן־דָּוִד מֶלֶךְ בִּירוּשָׁלִָם,LBH
Eccl 1:2,הֲבֵל הֲבָלִים אָמַר קֹהֶלֶת הֲבֵל הֲבָלִים הַכֹּל הָבֶל,LBH
Eccl 1:3,מַה־יִּתְרוֺן לָאָדָם בְּכָל־עֲמָלוֺ שֶׁיַּעֲמֹל תַּחַת הַשָּׁמֶשׁ,LBH
Eccl 1:4,דּוֺר הֹלֵךְ וְדוֺר בָּא וְהָאָרֶץ לְעוֺלָם עֹמָדֶת,LBH
Eccl 1:5,וְזָרַח הַשֶּׁמֶשׁ וּבָא הַשָּׁמֶשׁ וְאֶל־מְקוֺמוֺ שׁוֺאֵף זוֺרֵחַ הוּא שָׁם,LBH
Eccl 1:6,הוֺלֵךְ אֶל־דָּרוֺם וְסוֺבֵב אֶל־צָפוֺן סוֺבֵב סֹבֵב הוֺלֵךְ הָרוּחַ וְעַל־סְבִיבֹתָיו שָׁב הָרוּחַ,LBH
Eccl 1:7,כָּל־הַנְּחָלִים הֹלְכִים אֶל־הַיָּם וְהַיָּם אֵינֶנּוּ מָלֵא אֶל־מְקוֺם שֶׁהַנְּחָלִים הֹלְכִים שָׁם הֵם שָׁבִים לָלָכֶת,LBH
Eccl 1:8,כָּל־הַדְּבָרִים יְגֵעִים לֹא־יוּכַל אִישׁ לְדַבֵּר לֹא־תִשְׂבַּע עַיִן לִרְאוֺת וְלֹא־תִמָּלֵא אֹזֶן מִשְּׁמֹעַ,LBH
Eccl 1:9,מַה־שֶּׁהָיָה הוּא שֶׁיִּהְיֶה וּמַה־שֶּׁנַּעֲשָׂה הוּא שֶׁיֵּעָשֶׂה וְאֵין כָּל־חָדָשׁ תַּחַת הַשָּׁמֶשׁ,LBH
Eccl 1:10,יֵשׁ דָּבָר שֶׁיֹּאמַר רְאֵה־זֶה חָדָשׁ הוּא כְּבָר הָיָה לְעֹלָמִים אֲשֶׁר הָיָה מִלְּפָנֵנוּ,LBH
Eccl 1:11,אֵין זִכְרוֺן לָרִאשֹׁנִים וְגַם לָאַחֲרֹנִים שֶׁיִּהְיוּ לֹא־יִהְיֶה לָהֶם זִכָּרוֺן עִם שֶׁיִּהְיוּ לָאַחֲרֹנָה,LBH
Eccl 1:12,אֲנִי קֹהֶלֶת הָיִיתִי מֶלֶךְ עַל־יִשְׂרָאֵל בִּירוּשָׁלִָם,LBH
Eccl 1:13,וְנָתַתִּי אֶת־לִבִּי לִדְרוֺשׁ וְלָתוּר בַּחָכְמָה עַל כָּל־אֲשֶׁר נַעֲשָׂה תַּחַת הַשָּׁמָיִם הוּא עִנְיַן רָע נָתַן אֱלֹהִים לִבְנֵי הָאָדָם לַעֲנוֺת בּוֺ,LBH
Eccl 1:14,רָאִיתִי אֶת־כָּל־הַמַּעֲשִׂים שֶׁנַּעֲשׂוּ תַּחַת הַשָּׁמֶשׁ וְהִנֵּה הַכֹּל הֶבֶל וּרְעוּת רוּחַ,LBH
Eccl 1:15,מְעֻוָּת לֹא־יוּכַל לִתְקֹן וְחֶסְרוֺן לֹא־יוּכַל לְהִמָּנוֺת,LBH
Eccl 1:16,דִּבַּרְתִּי אֲנִי עִם־לִבִּי לֵאמֹר אֲנִי הִנֵּה הִגְדַּלְתִּי וְהוֺסַפְתִּי חָכְמָה עַל כָּל־אֲשֶׁר־הָיָה לְפָנַי עַל־יְרוּשָׁלִָם וְלִבִּי רָאָה הַרְבֵּה חָכְמָה וָדָעַת,LBH
Eccl 1:17,וָאֶתְּנָה לִבִּי לָדַעַת חָכְמָה וְדַעַת הוֺלֵלוֺת וְשִׂכְלוּת יָדַעְתִּי שֶׁגַּם־זֶה הוּא רַעְיוֺן רוּחַ,LBH
Eccl 1:18,כִּי בְּרֹב חָכְמָה רָב־כָּעַס וְיוֺסִיף דַּעַת יוֺסִיף מַכְאוֺב,LBH
Eccl 2:1,אָמַרְתִּי אֲנִי בְּלִבִּי לְכָה־נָּא אֲנַסְּכָה בְשִׂמְחָה וּרְאֵה בְטוֺב וְהִנֵּה גַם־הוּא הָבֶל,LBH
Eccl 2:2,לִשְׂחוֺק אָמַרְתִּי מְהוֺלָל וּלְשִׂמְחָה מַה־זֹּה עֹשָׂה,LBH
Eccl 2:3,תַּרְתִּי בְלִבִּי לִמְשׁוֺךְ בַּיַּיִן אֶת־בְּשָׂרִי וְלִבִּי נֹהֵג בַּחָכְמָה וְלֶאֱחֹז בְּסִכְלוּת עַד אֲשֶׁר־אֶרְאֶה אֵי־זֶה טוֺב לִבְנֵי הָאָדָם אֲשֶׁר יַעֲשׂוּ תַּחַת הַשָּׁמַיִם מִסְפַּר יְמֵי חַיֵּיהֶם,LBH
Eccl 2:4,הִגְדַּלְתִּי מַעֲשָׂי בָּנִיתִי לִי בָּתִּים נָטַעְתִּי לִי כְּרָמִים,LBH
Eccl 2:5,עָשִׂיתִי לִי גַּנּוֺת וּפַרְדֵּסִים וְנָטַעְתִּי בָהֶם עֵץ כָּל־פֶּרִי,LBH
Eccl 2:6,עָשִׂיתִי לִי בְּרֵכוֺת מָיִם לְהַשְׁקוֺת מֵהֶם יַעַר צוֺמֵחַ עֵצִים,LBH
Eccl 2:7,קָנִיתִי עֲבָדִים וּשְׁפָחוֺת וּבְנֵי־בַיִת הָיָה לִי גַּם מִקְנֶה בָקָר וָצֹאן הַרְבֵּה הָיָה לִי מִכֹּל שֶׁהָיוּ לְפָנַי בִּירוּשָׁלִָם,LBH
Eccl 2:8,כָּנַסְתִּי לִי גַּם־כֶּסֶף וְזָהָב וּסְגֻלַּת מְלָכִים וְהַמְּדִינוֺת עָשִׂיתִי לִי שָׁרִים וְשָׁרוֺת וְתַעֲנוּגֹת בְּנֵי הָאָדָם שִׁדָּה וְשִׁדּוֺת,LBH
Eccl 2:9,וְגָדַלְתִּי וְהוֺסַפְתִּי מִכֹּל שֶׁהָיָה לְפָנַי בִּירוּשָׁלִָם אַף חָכְמָתִי עָמְדָה לִּי,LBH
Eccl 2:10,וְכֹל אֲשֶׁר שָׁאֲלוּ עֵינַי לֹא אָצַלְתִּי מֵהֶם לֹא־מָנַעְתִּי אֶת־לִבִּי מִכָּל־שִׂמְחָה כִּי־לִבִּי שָׂמֵחַ מִכָּל־עֲמָלִי וְזֶה־הָיָה חֶלְקִי מִכָּל־עֲמָלִי,LBH
Eccl 2:11,וּפָנִיתִי אֲנִי בְּכָל־מַעֲשַׂי שֶׁעָשׂוּ יָדַי וּבֶעָמָל שֶׁעָמַלְתִּי לַעֲשׂוֺת וְהִנֵּה הַכֹּל הֶבֶל וּרְעוּת רוּחַ וְאֵין יִתְרוֺן תַּחַת הַשָּׁמֶשׁ,LBH
Eccl 2:12,וּפָנִיתִי אֲנִי לִרְאוֺת חָכְמָה וְהוֺלֵלוֺת וְסִכְלוּת כִּי מֶה הָאָדָם שֶׁיָּבוֺא אַחֲרֵי הַמֶּלֶךְ אֵת אֲשֶׁר־כְּבָר עָשׂוּהוּ,LBH
Eccl 2:13,וְרָאִיתִי אָנִי שֶׁיֵּשׁ יִתְרוֺן לַחָכְמָה מִן־הַסִּכְלוּת כִּיתְרוֺן הָאוֺר מִן־הַחֹשֶׁךְ,LBH
Eccl 2:14,הֶחָכָם עֵינָיו בְּרֹאשׁוֺ וְהַכְּסִיל בַּחֹשֶׁךְ הוֺלֵךְ וְיָדַעְתִּי גַם־אָנִי שֶׁמִּקְרֶה אֶחָד יִקְרֶה אֶת־כֻּלָּם,LBH
Eccl 2:15,וְאָמַרְתִּי אֲנִי בְּלִבִּי כְּמִקְרֵה הַכְּסִיל גַּם־אֲנִי יִקְרֵנִי וְלָמָּה חָכַמְתִּי אֲנִי אָז יוֺתֵר וְדִבַּרְתִּי בְלִבִּי שֶׁגַּם־זֶה הָבֶל,LBH
Eccl 2:16,כִּי אֵין זִכְרוֺן לֶחָכָם עִם־הַכְּסִיל לְעוֺלָם בְּשֶׁכְּבָר הַיָּמִים הַבָּאִים הַכֹּל נִשְׁכָּח וְאֵיךְ יָמוּת הֶחָכָם עִם־הַכְּסִיל,LBH
Eccl 2:17,וְשָׂנֵאתִי אֶת־הַחַיִּים כִּי רַע עָלַי הַמַּעֲשֶׂה שֶׁנַּעֲשָׂה תַּחַת הַשָּׁמֶשׁ כִּי־הַכֹּל הֶבֶל וּרְעוּת רוּחַ,LBH
Eccl 2:18,וְשָׂנֵאתִי אֲנִי אֶת־כָּל־עֲמָלִי שֶׁאֲנִי עָמֵל תַּחַת הַשָּׁמֶשׁ שֶׁאַנִּיחֶנּוּ לָאָדָם שֶׁיִּהְיֶה אַחֲרָי,LBH
Eccl 2:19,וּמִי יוֺדֵעַ הֶחָכָם יִהְיֶה אוֺ סָכָל וְיִשְׁלַט בְּכָל־עֲמָלִי שֶׁעָמַלְתִּי וְשֶׁחָכַמְתִּי תַּחַת הַשָּׁמֶשׁ גַּם־זֶה הָבֶל,LBH
Eccl 2:20,וְסַבּוֺתִי אֲנִי לְיַאֵשׁ אֶת־לִבִּי עַל כָּל־הֶעָמָל שֶׁעָמַלְתִּי תַּחַת הַשָּׁמֶשׁ,LBH
Eccl 2:21,כִּי־יֵשׁ אָדָם שֶׁעֲמָלוֺ בְּחָכְמָה וּבְדַעַת וּבְכִשְׁרוֺן וּלְאָדָם שֶׁלֹּא עָמַל־בּוֺ יִתְּנֶנּוּ חֶלְקוֺ גַּם־זֶה הֶבֶל וְרָעָה רַבָּה,LBH
Eccl 2:22,כִּי מֶה־הוֶֺה לָאָדָם בְּכָל־עֲמָלוֺ וּבְרַעְיוֺן לִבּוֺ שֶׁהוּא עָמֵל תַּחַת הַשָּׁמֶשׁ,LBH
Eccl 2:23,כִּי כָל־יָמָיו מַכְאֹבִים וָכַעַס עִנְיָנוֺ גַּם־בַּלַּיְלָה לֹא־שָׁכַב לִבּוֺ גַּם־זֶה הֶבֶל הוּא,LBH
Eccl 2:24,אֵין־טוֺב בָּאָדָם שֶׁיֹּאכַל וְשָׁתָה וְהֶרְאָה אֶת־נַפְשׁוֺ טוֺב בַּעֲמָלוֺ גַּם־זֹה רָאִיתִי אָנִי כִּי מִיַּד הָאֱלֹהִים הִיא,LBH
Eccl 2:25,כִּי מִי יֹאכַל וּמִי יָחוּשׁ חוּץ מִמֶּנִּי,LBH
Eccl 2:26,כִּי לְאָדָם שֶׁטּוֺב לְפָנָיו נָתַן חָכְמָה וְדַעַת וְשִׂמְחָה וְלַחוֺטֶא נָתַן עִנְיָן לֶאֱסוֺף וְלִכְנוֺס לָתֵת לְטוֺב לִפְנֵי הָאֱלֹהִים גַּם־זֶה הֶבֶל וּרְעוּת רוּחַ,LBH
Eccl 3:1,לַכֹּל זְמָן וְעֵת לְכָל־חֵפֶץ תַּחַת הַשָּׁמָיִם,LBH
Eccl 3:2,עֵת לָלֶדֶת וְעֵת לָמוּת עֵת לָטַעַת וְעֵת לַעֲקוֺר נָטוּעַ,LBH
Eccl 3:3,עֵת לַהֲרוֺג וְעֵת לִרְפּוֺא עֵת לִפְרוֺץ וְעֵת לִבְנוֺת,LBH
Eccl 3:4,עֵת לִבְכּוֺת וְעֵת לִשְׂחוֺק עֵת סְפוֺד וְעֵת רְקוֺד,LBH
Eccl 3:5,עֵת לְהַשְׁלִיךְ אֲבָנִים וְעֵת כְּנוֺס אֲבָנִים עֵת לַחֲבוֺק וְעֵת לִרְחֹק מֵחַבֵּק,LBH
Eccl 3:6,עֵת לְבַקֵּשׁ וְעֵת לְאַבֵּד עֵת לִשְׁמוֺר וְעֵת לְהַשְׁלִיךְ,LBH
Eccl 3:7,עֵת לִקְרוֺעַ וְעֵת לִתְפּוֺר עֵת לַחֲשׁוֺת וְעֵת לְדַבֵּר,LBH
Eccl 3:8,עֵת לֶאֱהֹב וְעֵת לִשְׂנֹא עֵת מִלְחָמָה וְעֵת שָׁלוֺם,LBH
Eccl 3:9,מַה־יִּתְרוֺן הָעוֺשֶׂה בַּאֲשֶׁר הוּא עָמֵל,LBH
Eccl 3:10,רָאִיתִי אֶת־הָעִנְיָן אֲשֶׁר נָתַן אֱלֹהִים לִבְנֵי הָאָדָם לַעֲנוֺת בּוֺ,LBH
Eccl 3:11,אֶת־הַכֹּל עָשָׂה יָפֶה בְעִתּוֺ גַּם אֶת־הָעֹלָם נָתַן בְּלִבָּם מִבְּלִי אֲשֶׁר לֹא־יִמְצָא הָאָדָם אֶת־הַמַּעֲשֶׂה אֲשֶׁר־עָשָׂה הָאֱלֹהִים מֵרֹאשׁ וְעַד־סוֺף,LBH
Eccl 3:12,יָדַעְתִּי כִּי אֵין טוֺב בָּם כִּי אִם־לִשְׂמוֺחַ וְלַעֲשׂוֺת טוֺב בְּחַיָּיו,LBH
Eccl 3:13,וְגַם כָּל־הָאָדָם שֶׁיֹּאכַל וְשָׁתָה וְרָאָה טוֺב בְּכָל־עֲמָלוֺ מַתַּת אֱלֹהִים הִיא,LBH
Eccl 3:14,יָדַעְתִּי כִּי כָּל־אֲשֶׁר יַעֲשֶׂה הָאֱלֹהִים הוּא יִהְיֶה לְעוֺלָם עָלָיו אֵין לְהוֺסִיף וּמִמֶּנּוּ אֵין לִגְרֹעַ וְהָאֱלֹהִים עָשָׂה שֶׁיִּרְאוּ מִלְּפָנָיו,LBH
Eccl 3:15,מַה־שֶּׁהָיָה כְּבָר הוּא וַאֲשֶׁר לִהְיוֺת כְּבָר הָיָה וְהָאֱלֹהִים יְבַקֵּשׁ אֶת־נִרְדָּף,LBH
Eccl 3:16,וְעוֺד רָאִיתִי תַּחַת הַשָּׁמֶשׁ מְקוֺם הַמִּשְׁפָּט שָׁמָּה הָרֶשַׁע וּמְקוֺם הַצֶּדֶק שָׁמָּה הָרָשַׁע,LBH
Eccl 3:17,אָמַרְתִּי אֲנִי בְּלִבִּי אֶת־הַצַּדִּיק וְאֶת־הָרָשָׁע יִשְׁפֹּט הָאֱלֹהִים כִּי־עֵת לְכָל־חֵפֶץ וְעַל כָּל־הַמַּעֲשֶׂה שָׁם,LBH
Eccl 3:18,אָמַרְתִּי אֲנִי בְּלִבִּי עַל־דִּבְרַת בְּנֵי הָאָדָם לְבָרָם הָאֱלֹהִים וְלִרְאוֺת שְׁהֶם־בְּהֵמָה הֵמָּה לָהֶם,LBH
Eccl 3:19,כִּי מִקְרֶה בְנֵי־הָאָדָם וּמִקְרֶה הַבְּהֵמָה וּמִקְרֶה אֶחָד לָהֶם כְּמוֺת זֶה כֵּן מוֺת זֶה וְרוּחַ אֶחָד לַכֹּל וּמוֺתַר הָאָדָם מִן־הַבְּהֵמָה אָיִן כִּי הַכֹּל הָבֶל,LBH
Eccl 3:20,הַכֹּל הוֺלֵךְ אֶל־מָקוֺם אֶחָד הַכֹּל הָיָה מִן־הֶעָפָר וְהַכֹּל שָׁב אֶל־הֶעָפָר,LBH
Eccl 3:21,מִי יוֺדֵעַ רוּחַ בְּנֵי הָאָדָם הָעֹלָה הִיא לְמָעְלָה וְרוּחַ הַבְּהֵמָה הַיֹּרֶדֶת הִיא לְמַטָּה לָאָרֶץ,LBH
Eccl 3:22,וְרָאִיתִי כִּי אֵין טוֺב מֵאֲשֶׁר יִשְׂמַח הָאָדָם בְּמַעֲשָׂיו כִּי־הוּא חֶלְקוֺ כִּי מִי יְבִיאֶנּוּ לִרְאוֺת בְּמֶה שֶׁיִּהְיֶה אַחֲרָיו,LBH
Eccl 4:1,וְשַׁבְתִּי אֲנִי וָאֶרְאֶה אֶת־כָּל־הָעֲשֻׁקִים אֲשֶׁר נַעֲשִׂים תַּחַת הַשָּׁמֶשׁ וְהִנֵּה דִּמְעַת הָעֲשֻׁקִים וְאֵין לָהֶם מְנַחֵם וּמִיַּד עֹשְׁקֵיהֶם כֹּחַ וְאֵין לָהֶם מְנַחֵם,LBH
Eccl 4:2,וְשַׁבֵּחַ אֲנִי אֶת־הַמֵּתִים שֶׁכְּבָר מֵתוּ מִן־הַחַיִּים אֲשֶׁר הֵמָּה חַיִּים עֲדֶנָה,LBH
Eccl 4:3,וְטוֺב מִשְּׁנֵיהֶם אֵת אֲשֶׁר־עֲדֶן לֹא הָיָה אֲשֶׁר לֹא־רָאָה אֶת־הַמַּעֲשֶׂה הָרָע אֲשֶׁר נַעֲשָׂה תַּחַת הַשָּׁמֶשׁ,LBH
Eccl 4:4,וְרָאִיתִי אֲנִי אֶת־כָּל־עָמָל וְאֵת כָּל־כִּשְׁרוֺן הַמַּעֲשֶׂה כִּי הִיא קִנְאַת־אִישׁ מֵרֵעֵהוּ גַּם־זֶה הֶבֶל וּרְעוּת רוּחַ,LBH
Eccl 4:5,הַכְּסִיל חֹבֵק אֶת־יָדָיו וְאֹכֵל אֶת־בְּשָׂרוֺ,LBH
Eccl 4:6,טוֺב מְלֹא כַף נָחַת מִמְּלֹא חָפְנַיִם עָמָל וּרְעוּת רוּחַ,LBH
Eccl 4:7,וְשַׁבְתִּי אֲנִי וָאֶרְאֶה הֶבֶל תַּחַת הַשָּׁמֶשׁ,LBH
Eccl 4:8,יֵשׁ אֶחָד וְאֵין שֵׁנִי גַּם בֵּן וָאָח אֵין־לוֺ וְאֵין קֵץ לְכָל־עֲמָלוֺ גַּם־עֵינוֺ לֹא־תִשְׂבַּע עֹשֶׁר וּלְמִי אֲנִי עָמֵל וּמְחַסֵּר אֶת־נַפְשִׁי מִטּוֺבָה גַּם־זֶה הֶבֶל וְעִנְיַן רָע הוּא,LBH
Eccl 4:9,טוֺבִים הַשְּׁנַיִם מִן־הָאֶחָד אֲשֶׁר יֵשׁ־לָהֶם שָׂכָר טוֺב בַּעֲמָלָם,LBH
Eccl 4:10,כִּי אִם־יִפֹּלוּ הָאֶחָד יָקִים אֶת־חֲבֵרוֺ וְאִילוֺ הָאֶחָד שֶׁיִּפּוֺל וְאֵין שֵׁנִי לַהֲקִימוֺ,LBH
Eccl 4:11,גַּם אִם־יִשְׁכְּבוּ שְׁנַיִם וְחַם לָהֶם וּלְאֶחָד אֵיךְ יֵחָם,LBH
Eccl 4:12,וְאִם־יִתְקְפוֺ הָאֶחָד הַשְּׁנַיִם יַעַמְדוּ נֶגְדּוֺ וְהַחוּט הַמְשֻׁלָּשׁ לֹא בִמְהֵרָה יִנָּתֵק,LBH
Eccl 4:13,טוֺב יֶלֶד מִסְכֵּן וְחָכָם מִמֶּלֶךְ זָקֵן וּכְסִיל אֲשֶׁר לֹא־יָדַע לְהִזָּהֵר עוֺד,LBH
Eccl 4:14,כִּי־מִבֵּית הָסוּרִים יָצָא לִמְלֹךְ כִּי גַּם בְּמַלְכוּתוֺ נוֺלַד רָשׁ,LBH
Eccl 4:15,רָאִיתִי אֶת־כָּל־הַחַיִּים הַמְהַלְּכִים תַּחַת הַשָּׁמֶשׁ עִם הַיֶּלֶד הַשֵּׁנִי אֲשֶׁר יַעֲמֹד תַּחְתָּיו,LBH
Eccl 4:16,אֵין־קֵץ לְכָל־הָעָם לְכֹל אֲשֶׁר־הָיָה לִפְנֵיהֶם גַּם הָאַחֲרוֺנִים לֹא יִשְׂמְחוּ־בוֺ כִּי־גַם־זֶה הֶבֶל וְרַעְיוֺן רוּחַ,LBH
Eccl 4:17,שְׁמֹר רַגְלְךָ כַּאֲשֶׁר תֵּלֵךְ אֶל־בֵּית הָאֱלֹהִים וְקָרוֺב לִשְׁמֹעַ מִתֵּת הַכְּסִילִים זָבַח כִּי־אֵינָם יוֺדְעִים לַעֲשׂוֺת רָע,LBH
Eccl 5:1,אַל־תְּבַהֵל עַל־פִּיךָ וְלִבְּךָ אַל־יְמַהֵר לְהוֺצִיא דָבָר לִפְנֵי הָאֱלֹהִים כִּי הָאֱלֹהִים בַּשָּׁמַיִם וְאַתָּה עַל־הָאָרֶץ עַל־כֵּן יִהְיוּ דְבָרֶיךָ מְעַטִּים,LBH
Eccl 5:2,כִּי בָּא הַחֲלוֺם בְּרֹב עִנְיָן וְקוֺל כְּסִיל בְּרֹב דְּבָרִים,LBH
Eccl 5:3,כַּאֲשֶׁר תִּדֹּר נֶדֶר לֵאלֹהִים אַל־תְּאַחֵר לְשַׁלְּמוֺ כִּי אֵין חֵפֶץ בַּכְּסִילִים אֵת אֲשֶׁר־תִּדֹּר שַׁלֵּם,LBH
Eccl 5:4,טוֺב אֲשֶׁר לֹא־תִדֹּר מִשֶּׁתִּדּוֺר וְלֹא תְשַׁלֵּם,LBH
Eccl 5:5,אַל־תִּתֵּן אֶת־פִּיךָ לַחֲטִיא אֶת־בְּשָׂרֶךָ וְאַל־תֹּאמַר לִפְנֵי הַמַּלְאָךְ כִּי שְׁגָגָה הִיא לָמָּה יִקְצֹף הָאֱלֹהִים עַל־קוֺלֶךָ וְחִבֵּל אֶת־מַעֲשֵׂה יָדֶיךָ,LBH
Eccl 5:6,כִּי בְרֹב חֲלֹמוֺת וַהֲבָלִים וּדְבָרִים הַרְבֵּה כִּי אֶת־הָאֱלֹהִים יְרָא,LBH
Eccl 5:7,אִם־עֹשֶׁק רָשׁ וְגֵזֶל מִשְׁפָּט וָצֶדֶק תִּרְאֶה בַמְּדִינָה אַל־תִּתְמַהּ עַל־הַחֵפֶץ כִּי גָבֹהַּ מֵעַל גָּבֹהַּ שֹׁמֵר וּגְבֹהִים עֲלֵיהֶם,LBH
Eccl 5:8,וְיִתְרוֺן אֶרֶץ בַּכֹּל הוּא מֶלֶךְ לְשָׂדֶה נֶעֱבָד,LBH
Eccl 5:9,אֹהֵב כֶּסֶף לֹא־יִשְׂבַּע כֶּסֶף וּמִי־אֹהֵב בֶּהָמוֺן לֹא תְבוּאָה גַּם־זֶה הָבֶל,LBH
Eccl 5:10,בִּרְבוֺת הַטּוֺבָה רַבּוּ אוֺכְלֶיהָ וּמַה־כִּשְׁרוֺן לִבְעָלֶיהָ כִּי אִם־רְאוּת עֵינָיו,LBH
Eccl 5:11,מְתוּקָה שְׁנַת הָעֹבֵד אִם־מְעַט וְאִם־הַרְבֵּה יֹאכֵל וְהַשָּׂבָע לֶעָשִׁיר אֵינֶנּוּ מַנִּיחַ לוֺ לִישׁוֺן,LBH
Eccl 5:12,יֵשׁ רָעָה חוֺלָה רָאִיתִי תַּחַת הַשָּׁמֶשׁ עֹשֶׁר שָׁמוּר לִבְעָלָיו לְרָעָתוֺ,LBH
Eccl 5:13,וְאָבַד הָעֹשֶׁר הַהוּא בְּעִנְיַן רָע וְהוֺלִיד בֵּן וְאֵין בְּיָדוֺ מְאוּמָה,LBH
Eccl 5:14,כַּאֲשֶׁר יָצָא מִבֶּטֶן אִמּוֺ עָרוֺם יָשׁוּב לָלֶכֶת כְּשֶׁבָּא וּמְאוּמָה לֹא־יִשָּׂא בַעֲמָלוֺ שֶׁיֹּלֵךְ בְּיָדוֺ,LBH
Eccl 5:15,וְגַם־זֹה רָעָה חוֺלָה כָּל־עֻמַּת שֶׁבָּא כֵּן יֵלֵךְ וּמַה־יִּתְרוֺן לוֺ שֶׁיַּעֲמֹל לָרוּחַ,LBH
Eccl 5:16,גַּם כָּל־יָמָיו בַּחֹשֶׁךְ יֹאכֵל וְכָעַס הַרְבֵּה וְחָלְיוֺ וָקָצֶף,LBH
Eccl 5:17,הִנֵּה אֲשֶׁר־רָאִיתִי אָנִי טוֺב אֲשֶׁר־יָפֶה לֶאֶכוֺל־וְלִשְׁתּוֺת וְלִרְאוֺת טוֺבָה בְּכָל־עֲמָלוֺ שֶׁיַּעֲמֹל תַּחַת־הַשֶּׁמֶשׁ מִסְפַּר יְמֵי־חַיָּו אֲשֶׁר־נָתַן־לוֺ הָאֱלֹהִים כִּי־הוּא חֶלְקוֺ,LBH
Eccl 5:18,גַּם כָּל־הָאָדָם אֲשֶׁר נָתַן־לוֺ הָאֱלֹהִים עֹשֶׁר וּנְכָסִים וְהִשְׁלִיטוֺ לֶאֱכֹל מִמֶּנּוּ וְלָשֵׂאת אֶת־חֶלְקוֺ וְלִשְׂמֹחַ בַּעֲמָלוֺ זֹה מַתַּת אֱלֹהִים הִיא,LBH
Eccl 5:19,כִּי לֹא הַרְבֵּה יִזְכֹּר אֶת־יְמֵי חַיָּיו כִּי הָאֱלֹהִים מַעֲנֶה בְּשִׂמְחַת לִבּוֺ,LBH
Eccl 6:1,יֵשׁ רָעָה אֲשֶׁר רָאִיתִי תַּחַת הַשָּׁמֶשׁ וְרַבָּה הִיא עַל־הָאָדָם,LBH
Eccl 6:2,אִישׁ אֲשֶׁר יִתֶּן־לוֺ הָאֱלֹהִים עֹשֶׁר וּנְכָסִים וְכָבוֺד וְאֵינֶנּוּ חָסֵר לְנַפְשׁוֺ מִכֹּל אֲשֶׁר־יִתְאַוֶּה וְלֹא־יַשְׁלִיטֶנּוּ הָאֱלֹהִים לֶאֱכֹל מִמֶּנּוּ כִּי אִישׁ נָכְרִי יֹאכֲלֶנּוּ זֶה הֶבֶל וָחֳלִי רָע הוּא,LBH
Eccl 6:3,אִם־יוֺלִיד אִישׁ מֵאָה וְשָׁנִים רַבּוֺת יִחְיֶה וְרַב שֶׁיִּהְיוּ יְמֵי־שָׁנָיו וְנַפְשׁוֺ לֹא־תִשְׂבַּע מִן־הַטּוֺבָה וְגַם־קְבוּרָה לֹא־הָיְתָה לּוֺ אָמַרְתִּי טוֺב מִמֶּנּוּ הַנָּפֶל,LBH
Eccl 6:4,כִּי־בַהֶבֶל בָּא וּבַחֹשֶׁךְ יֵלֵךְ וּבַחֹשֶׁךְ שְׁמוֺ יְכֻסֶּה,LBH
Eccl 6:5,גַּם־שֶׁמֶשׁ לֹא־רָאָה וְלֹא יָדָע נַחַת לָזֶה מִזֶּה,LBH
Eccl 6:6,וְאִלּוּ חָיָה אֶלֶף שָׁנִים פַּעֲמַיִם וְטוֺבָה לֹא רָאָה הֲלֹא אֶל־מָקוֺם אֶחָד הַכֹּל הוֺלֵךְ,LBH
Eccl 6:7,כָּל־עֲמַל הָאָדָם לְפִיהוּ וְגַם־הַנֶּפֶשׁ לֹא תִמָּלֵא,LBH
Eccl 6:8,כִּי מַה־יּוֺתֵר לֶחָכָם מִן־הַכְּסִיל מַה־לֶּעָנִי יוֺדֵעַ לַהֲלֹךְ נֶגֶד הַחַיִּים,LBH
Eccl 6:9,טוֺב מַרְאֵה עֵינַיִם מֵהֲלָךְ־נָפֶשׁ גַּם־זֶה הֶבֶל וּרְעוּת רוּחַ,LBH
Eccl 6:10,מַה־שֶּׁהָיָה כְּבָר נִקְרָא שְׁמוֺ וְנוֺדָע אֲשֶׁר־הוּא אָדָם וְלֹא־יוּכַל לָדִין עִם ֶתַּקִּיף מִמֶּנּוּ,LBH
Eccl 6:11,כִּי יֵשׁ־דְּבָרִים הַרְבֵּה מַרְבִּים הָבֶל מַה־יֹּתֵר לָאָדָם,LBH
Eccl 6:12,כִּי מִי־יוֺדֵעַ מַה־טּוֺב לָאָדָם בַּחַיִּים מִסְפַּר יְמֵי־חַיֵּי הֶבְלוֺ וְיַעֲשֵׂם כַּצֵּל אֲשֶׁר מִי־יַגִּיד לָאָדָם מַה־יִּהְיֶה אַחֲרָיו תַּחַת הַשָּׁמֶשׁ,LBH
Eccl 7:1,טוֺב שֵׁם מִשֶּׁמֶן טוֺב וְיוֺם הַמָּוֶת מִיּוֺם הִוָּלְדוֺ,LBH
Eccl 7:2,טוֺב לָלֶכֶת אֶל־בֵּית־אֵבֶל מִלֶּכֶת אֶל־בֵּית מִשְׁתֶּה בַּאֲשֶׁר הוּא סוֺף כָּל־הָאָדָם וְהַחַי יִתֵּן אֶל־לִבּוֺ,LBH
Eccl 7:3,טוֺב כַּעַס מִשְּׂחֹק כִּי־בְרֹעַ פָּנִים יִיטַב לֵב,LBH
Eccl 7:4,לֵב חֲכָמִים בְּבֵית אֵבֶל וְלֵב כְּסִילִים בְּבֵית שִׂמְחָה,LBH
Eccl 7:5,טוֺב לִשְׁמֹעַ גַּעֲרַת חָכָם מֵאִישׁ שֹׁמֵעַ שִׁיר כְּסִילִים,LBH
Eccl 7:6,כִּי כְקוֺל הַסִּירִים תַּחַת הַסִּיר כֵּן שְׂחֹק הַכְּסִיל וְגַם־זֶה הָבֶל,LBH
Eccl 7:7,כִּי הָעֹשֶׁק יְהוֺלֵל חָכָם וִיאַבֵּד אֶת־לֵב מַתָּנָה,LBH
Eccl 7:8,טוֺב אַחֲרִית דָּבָר מֵרֵאשִׁיתוֺ טוֺב אֶרֶךְ־רוּחַ מִגְּבַהּ־רוּחַ,LBH
Eccl 7:9,אַל־תְּבַהֵל בְּרוּחֲךָ לִכְעוֺס כִּי כַעַס בְּחֵיק כְּסִילִים יָנוּחַ,LBH
Eccl 7:10,אַל־תֹּאמַר מֶה הָיָה שֶׁהַיָּמִים הָרִאשֹׁנִים הָיוּ טוֺבִים מֵאֵלֶּה כִּי לֹא מֵחָכְמָה שָׁאַלְתָּ עַל־זֶה,LBH
Eccl 7:11,טוֺבָה חָכְמָה עִם־נַחֲלָה וְיֹתֵר לְרֹאֵי הַשָּׁמֶשׁ,LBH
Eccl 7:12,כִּי בְּצֵל הַחָכְמָה בְּצֵל הַכָּסֶף וְיִתְרוֺן דַּעַת הַחָכְמָה תְּחַיֶּה בְעָלֶיהָ,LBH
Eccl 7:13,רְאֵה אֶת־מַעֲשֵׂה הָאֱלֹהִים כִּי מִי יוּכַל לְתַקֵּן אֵת אֲשֶׁר עִוְּתוֺ,LBH
Eccl 7:14,בְּיוֺם טוֺבָה הֱיֵה בְטוֺב וּבְיוֺם רָעָה רְאֵה גַּם אֶת־זֶה לְעֻמַּת־זֶה עָשָׂה הָאֱלֹהִים עַל־דִּבְרַת שֶׁלֹּא יִמְצָא הָאָדָם אַחֲרָיו מְאוּמָה,LBH
Eccl 7:15,אֶת־הַכֹּל רָאִיתִי בִּימֵי הֶבְלִי יֵשׁ צַדִּיק אֹבֵד בְּצִדְקוֺ וְיֵשׁ רָשָׁע מַאֲרִיךְ בְּרָעָתוֺ,LBH
Eccl 7:16,אַל־תְּהִי צַדִּיק הַרְבֵּה וְאַל־תִּתְחַכַּם יוֺתֵר לָמָּה תִּשּׁוֺמֵם,LBH
Eccl 7:17,אַל־תִּרְשַׁע הַרְבֵּה וְאַל־תְּהִי סָכָל לָמָּה תָמוּת בְּלֹא עִתֶּךָ,LBH
Eccl 7:18,טוֺב אֲשֶׁר תֶּאֱחֹז בָּזֶה וְגַם־מִזֶּה אַל־תַּנַּח אֶת־יָדֶךָ כִּי־יְרֵא אֱלֹהִים יֵצֵא אֶת־כֻּלָּם,LBH
Eccl 7:19,הַחָכְמָה תָּעֹז לֶחָכָם מֵעֲשָׂרָה שַׁלִּיטִים אֲשֶׁר הָיוּ בָּעִיר,LBH
Eccl 7:20,כִּי אָדָם אֵין צַדִּיק בָּאָרֶץ אֲשֶׁר יַעֲשֶׂה־טּוֺב וְלֹא יֶחֱטָא,LBH
Eccl 7:21,גַּם לְכָל־הַדְּבָרִים אֲשֶׁר יְדַבֵּרוּ אַל־תִּתֵּן לִבֶּךָ אֲשֶׁר לֹא־תִשְׁמַע אֶת־עַבְדְּךָ מְקַלְלֶךָ,LBH
Eccl 7:22,כִּי גַּם־פְּעָמִים רַבּוֺת יָדַע לִבֶּךָ אֲשֶׁר גַּם־אַתָּה קִלַּלְתָּ אֲחֵרִים,LBH
Eccl 7:23,כָּל־זֹה נִסִּיתִי בַחָכְמָה אָמַרְתִּי אֶחְכָּמָה וְהִיא רְחוֺקָה מִמֶּנִּי,LBH
Eccl 7:24,רָחוֺק מַה־שֶּׁהָיָה וְעָמֹק עָמֹק מִי יִמְצָאֶנּוּ,LBH
Eccl 7:25,סַבּוֺתִי אֲנִי וְלִבִּי לָדַעַת וְלָתוּר וּבַקֵּשׁ חָכְמָה וְחֶשְׁבּוֺן וְלָדַעַת רֶשַׁע כֶּסֶל וְהַסִּכְלוּת הוֺלֵלוֺת,LBH
Eccl 7:26,וּמוֺצֶא אֲנִי מַר מִמָּוֶת אֶת־הָאִשָּׁה אֲשֶׁר־הִיא מְצוֺדִים וַחֲרָמִים לִבָּהּ אֲסוּרִים יָדֶיהָ טוֺב לִפְנֵי הָאֱלֹהִים יִמָּלֵט מִמֶּנָּה וְחוֺטֵא יִלָּכֶד בָּהּ,LBH
Eccl 7:27,רְאֵה זֶה מָצָאתִי אָמְרָה קֹהֶלֶת אַחַת לְאַחַת לִמְצֹא חֶשְׁבּוֺן,LBH
Eccl 7:28,אֲשֶׁר עוֺד־בִּקְשָׁה נַפְשִׁי וְלֹא מָצָאתִי אָדָם אֶחָד מֵאֶלֶף מָצָאתִי וְאִשָּׁה בְכָל־אֵלֶּה לֹא מָצָאתִי,LBH
Eccl 7:29,לְבַד רְאֵה־זֶה מָצָאתִי אֲשֶׁר עָשָׂה הָאֱלֹהִים אֶת־הָאָדָם יָשָׁר וְהֵמָּה בִקְשׁוּ חִשְּׁבֹנוֺת רַבִּים,LBH
Eccl 8:1,מִי כְּהֶחָכָם וּמִי יוֺדֵעַ פֵּשֶׁר דָּבָר חָכְמַת אָדָם תָּאִיר פָּנָיו וְעֹז פָּנָיו יְשֻׁנֶּא,LBH
Eccl 8:2,אֲנִי פִּי־מֶלֶךְ שְׁמוֺר וְעַל דִּבְרַת שְׁבוּעַת אֱלֹהִים,LBH
Eccl 8:3,אַל־תִּבָּהֵל מִפָּנָיו תֵּלֵךְ אַל־תַּעֲמֹד בְּדָבָר רָע כִּי כָּל־אֲשֶׁר יַחְפֹּץ יַעֲשֶׂה,LBH
Eccl 8:4,בַּאֲשֶׁר דְּבַר־מֶלֶךְ שִׁלְטוֺן וּמִי יֹאמַר־לוֺ מַה־תַּעֲשֶׂה,LBH
Eccl 8:5,שׁוֺמֵר מִצְוָה לֹא יֵדַע דָּבָר רָע וְעֵת וּמִשְׁפָּט יֵדַע לֵב חָכָם,LBH
Eccl 8:6,כִּי לְכָל־חֵפֶץ יֵשׁ עֵת וּמִשְׁפָּט כִּי־רָעַת הָאָדָם רַבָּה עָלָיו,LBH
Eccl 8:7,כִּי־אֵינֶנּוּ יֹדֵעַ מַה־שֶּׁיִּהְיֶה כִּי כַּאֲשֶׁר יִהְיֶה מִי יַגִּיד לוֺ,LBH
Eccl 8:8,אֵין אָדָם שַׁלִּיט בָּרוּחַ לִכְלוֺא אֶת־הָרוּחַ וְאֵין שִׁלְטוֺן בְּיוֺם הַמָּוֶת וְאֵין מִשְׁלַחַת בַּמִּלְחָמָה וְלֹא־יְמַלֵּט רֶשַׁע אֶת־בְּעָלָיו,LBH
Eccl 8:9,אֶת־כָּל־זֶה רָאִיתִי וְנָתוֺן אֶת־לִבִּי לְכָל־מַעֲשֶׂה אֲשֶׁר נַעֲשָׂה תַּחַת הַשָּׁמֶשׁ עֵת אֲשֶׁר שָׁלַט הָאָדָם בְּאָדָם לְרַע לוֺ,LBH
Eccl 8:10,וּבְכֵן רָאִיתִי רְשָׁעִים קְבֻרִים וָבָאוּ וּמִמְּקוֺם קָדוֺשׁ יְהַלֵּכוּ וְיִשְׁתַּכְּחוּ בָעִיר אֲשֶׁר כֵּן־עָשׂוּ גַּם־זֶה הָבֶל,LBH
Eccl 8:11,אֲשֶׁר אֵין־נַעֲשָׂה פִתְגָם מַעֲשֵׂה הָרָעָה מְהֵרָה עַל־כֵּן מָלֵא לֵב בְּנֵי־הָאָדָם בָּהֶם לַעֲשׂוֺת רָע,LBH
Eccl 8:12,אֲשֶׁר חֹטֶא עֹשֶׂה רָע מְאַת וּמַאֲרִיךְ לוֺ כִּי גַּם־יוֺדֵעַ אָנִי אֲשֶׁר יִהְיֶה־טּוֺב לְיִרְאֵי הָאֱלֹהִים אֲשֶׁר יִירְאוּ מִלְּפָנָיו,LBH
Eccl 8:13,וְטוֺב לֹא־יִהְיֶה לָרָשָׁע וְלֹא־יַאֲרִיךְ יָמִים כַּצֵּל אֲשֶׁר אֵינֶנּוּ יָרֵא מִלִּפְנֵי אֱלֹהִים,LBH
Eccl 8:14,יֶשׁ־הֶבֶל אֲשֶׁר נַעֲשָׂה עַל־הָאָרֶץ אֲשֶׁר יֵשׁ צַדִּיקִים אֲשֶׁר מַגִּיעַ אֲלֵהֶם כְּמַעֲשֵׂה הָרְשָׁעִים וְיֵשׁ רְשָׁעִים שֶׁמַּגִּיעַ אֲלֵהֶם כְּמַעֲשֵׂה הַצַּדִּיקִים אָמַרְתִּי שֶׁגַּם־זֶה הָבֶל,LBH
Eccl 8:15,וְשִׁבַּחְתִּי אֲנִי אֶת־הַשִּׂמְחָה אֲשֶׁר אֵין־טוֺב לָאָדָם תַּחַת הַשֶּׁמֶשׁ כִּי אִם־לֶאֱכוֺל וְלִשְׁתּוֺת וְלִשְׂמוֺחַ וְהוּא יִלְוֶנּוּ בַעֲמָלוֺ יְמֵי חַיָּיו אֲשֶׁר־נָתַן־לוֺ הָאֱלֹהִים תַּחַת הַשָּׁמֶשׁ,LBH
Eccl 8:16,כַּאֲשֶׁר נָתַתִּי אֶת־לִבִּי לָדַעַת חָכְמָה וְלִרְאוֺת אֶת־הָעִנְיָן אֲשֶׁר נַעֲשָׂה עַל־הָאָרֶץ כִּי גַם בַּיּוֺם וּבַלַּיְלָה שֵׁנָה בְּעֵינָיו אֵינֶנּוּ רֹאֶה,LBH
Eccl 8:17,וְרָאִיתִי אֶת־כָּל־מַעֲשֵׂה הָאֱלֹהִים כִּי לֹא יוּכַל הָאָדָם לִמְצוֺא אֶת־הַמַּעֲשֶׂה אֲשֶׁר נַעֲשָׂה תַחַת־הַשֶּׁמֶשׁ בְּשֶׁל אֲשֶׁר יַעֲמֹל הָאָדָם לְבַקֵּשׁ וְלֹא יִמְצָא וְגַם אִם־יֹאמַר הֶחָכָם לָדַעַת לֹא יוּכַל לִמְצֹא,LBH
Eccl 9:1,כִּי אֶת־כָּל־זֶה נָתַתִּי אֶל־לִבִּי וְלָבוּר אֶת־כָּל־זֶה אֲשֶׁר הַצַּדִּיקִים וְהַחֲכָמִים וַעֲבָדֵיהֶם בְּיַד הָאֱלֹהִים גַּם־אַהֲבָה גַם־שִׂנְאָה אֵין יוֺדֵעַ הָאָדָם הַכֹּל לִפְנֵיהֶם,LBH
Eccl 9:2,הַכֹּל כַּאֲשֶׁר לַכֹּל מִקְרֶה אֶחָד לַצַּדִּיק וְלָרָשָׁע לַטּוֺב וְלַטָּהוֺר וְלַטָּמֵא וְלַזֹּבֵחַ וְלַאֲשֶׁר אֵינֶנּוּ זֹבֵחַ כַּטּוֺב כַּחֹטֶא הַנִּשְׁבָּע כַּאֲשֶׁר שְׁבוּעָה יָרֵא,LBH
Eccl 9:3,זֶה רָע בְּכֹל אֲשֶׁר־נַעֲשָׂה תַּחַת הַשֶּׁמֶשׁ כִּי־מִקְרֶה אֶחָד לַכֹּל וְגַם לֵב בְּנֵי־הָאָדָם מָלֵא־רָע וְהוֺלֵלוֺת בִּלְבָבָם בְּחַיֵּיהֶם וְאַחֲרָיו אֶל־הַמֵּתִים,LBH
Eccl 9:4,כִּי־מִי אֲשֶׁר יְחֻבַּר אֶל כָּל־הַחַיִּים יֵשׁ בִּטָּחוֺן כִּי־לְכֶלֶב חַי הוּא טוֺב מִן־הָאַרְיֵה הַמֵּת,LBH
Eccl 9:5,כִּי הַחַיִּים יוֺדְעִים שֶׁיָּמֻתוּ וְהַמֵּתִים אֵינָם יוֺדְעִים מְאוּמָה וְאֵין־עוֺד לָהֶם שָׂכָר כִּי נִשְׁכַּח זִכְרָם,LBH
Eccl 9:6,גַּם אַהֲבָתָם גַּם־שִׂנְאָתָם גַּם־קִנְאָתָם כְּבָר אָבָדָה וְחֵלֶק אֵין־לָהֶם עוֺד לְעוֺלָם בְּכֹל אֲשֶׁר־נַעֲשָׂה תַּחַת הַשָּׁמֶשׁ,LBH
Eccl 9:7,לֵךְ אֱכֹל בְּשִׂמְחָה לַחְמֶךָ וּשֲׁתֵה בְלֶב־טוֺב יֵינֶךָ כִּי כְבָר רָצָה הָאֱלֹהִים אֶת־מַעֲשֶׂיךָ,LBH
Eccl 9:8,בְּכָל־עֵת יִהְיוּ בְגָדֶיךָ לְבָנִים וְשֶׁמֶן עַל־רֹאשְׁךָ אַל־יֶחְסָר,LBH
Eccl 9:9,רְאֵה חַיִּים עִם־אִשָּׁה אֲשֶׁר־אָהַבְתָּ כָּל־יְמֵי חַיֵּי הֶבְלֶךָ אֲשֶׁר נָתַן־לְךָ תַּחַת הַשֶּׁמֶשׁ כֹּל יְמֵי הֶבְלֶךָ כִּי הוּא חֶלְקְךָ בַּחַיִּים וּבַעֲמָלְךָ אֲשֶׁר־אַתָּה עָמֵל תַּחַת הַשָּׁמֶשׁ,LBH
Eccl 9:10,כֹּל אֲשֶׁר תִּמְצָא יָדְךָ לַעֲשׂוֺת בְּכֹחֲךָ עֲשֵׂה כִּי אֵין מַעֲשֶׂה וְחֶשְׁבּוֺן וְדַעַת וְחָכְמָה בִּשְׁאוֺל אֲשֶׁר אַתָּה הֹלֵךְ שָׁמָּה,LBH
Eccl 9:11,שַׁבְתִּי וְרָאֹה תַחַת־הַשֶּׁמֶשׁ כִּי לֹא לַקַּלִּים הַמֵּרוֺץ וְלֹא לַגִּבּוֺרִים הַמִּלְחָמָה וְגַם לֹא לַחֲכָמִים לֶחֶם וְגַם לֹא לַנְּבֹנִים עֹשֶׁר וְגַם לֹא לַיֹּדְעִים חֵן כִּי־עֵת וָפֶגַע יִקְרֶה אֶת־כֻּלָּם,LBH
Eccl 9:12,כִּי גַּם לֹא־יֵדַע הָאָדָם אֶת־עִתּוֺ כַּדָּגִים שֶׁנֶּאֱחָזִים בִּמְצוֺדָה רָעָה וְכַצִּפֳּרִים הָאֲחֻזוֺת בַּפָּח כָּהֵם יוּקָשִׁים בְּנֵי הָאָדָם לְעֵת רָעָה כְּשֶׁתִּפּוֺל עֲלֵיהֶם פִּתְאֹם,LBH
Eccl 9:13,גַּם־זֹה רָאִיתִי חָכְמָה תַּחַת הַשָּׁמֶשׁ וּגְדוֺלָה הִיא אֵלָי,LBH
Eccl 9:14,עִיר קְטַנָּה וַאֲנָשִׁים בָּהּ מְעָט וּבָא־אֵלֶיהָ מֶלֶךְ גָּדוֺל וְסָבַב אֹתָהּ וּבָנָה עָלֶיהָ מְצוֺדִים גְּדֹלִים,LBH
Eccl 9:15,וּמָצָא בָהּ אִישׁ מִסְכֵּן חָכָם וּמִלַּט־הוּא אֶת־הָעִיר בְּחָכְמָתוֺ וְאָדָם לֹא זָכַר אֶת־הָאִישׁ הַמִּסְכֵּן הַהוּא,LBH
Eccl 9:16,וְאָמַרְתִּי אָנִי טוֺבָה חָכְמָה מִגְּבוּרָה וְחָכְמַת הַמִּסְכֵּן בְּזוּיָה וּדְבָרָיו אֵינָם נִשְׁמָעִים,LBH
Eccl 9:17,דִּבְרֵי חֲכָמִים בְּנַחַת נִשְׁמָעִים מִזַּעֲקַת מוֺשֵׁל בַּכְּסִילִים,LBH
Eccl 9:18,טוֺבָה חָכְמָה מִכְּלֵי קְרָב וְחוֺטֶא אֶחָד יְאַבֵּד טוֺבָה הַרְבֵּה,LBH
Eccl 10:1,זְבוּבֵי מָוֶת יַבְאִישׁ יַבִּיעַ שֶׁמֶן רוֺקֵחַ יָקָר מֵחָכְמָה מִכָּבוֺד סִכְלוּת מְעָט,LBH
Eccl 10:2,לֵב חָכָם לִימִינוֺ וְלֵב כְּסִיל לִשְׂמֹאלוֺ,LBH
Eccl 10:3,וְגַם־בַּדֶּרֶךְ כְֶּסָּכָל הֹלֵךְ לִבּוֺ חָסֵר וְאָמַר לַכֹּל סָכָל הוּא,LBH
Eccl 10:4,אִם־רוּחַ הַמּוֺשֵׁל תַּעֲלֶה עָלֶיךָ מְקוֺמְךָ אַל־תַּנַּח כִּי מַרְפֵּא יַנִּיחַ חֲטָאִים גְּדוֺלִים,LBH
Eccl 10:5,יֵשׁ רָעָה רָאִיתִי תַּחַת הַשָּׁמֶשׁ כִּשְׁגָגָה שֶׁיֹּצָא מִלִּפְנֵי הַשַּׁלִּיט,LBH
Eccl 10:6,נִתַּן הַסֶּכֶל בַּמְּרוֺמִים רַבִּים וַעֲשִׁירִים בַּשֵּׁפֶל יֵשֵׁבוּ,LBH
Eccl 10:7,רָאִיתִי עֲבָדִים עַל־סוּסִים וְשָׂרִים הֹלְכִים כַּעֲבָדִים עַל־הָאָרֶץ,LBH
Eccl 10:8,חֹפֵר גּוּמָּץ בּוֺ יִפּוֺל וּפֹרֵץ גָּדֵר יִשְּׁכֶנּוּ נָחָשׁ,LBH
Eccl 10:9,מַסִּיעַ אֲבָנִים יֵעָצֵב בָּהֶם בּוֺקֵעַ עֵצִים יִסָּכֶן בָּם,LBH
Eccl 10:10,אִם־קֵהָה הַבַּרְזֶל וְהוּא לֹא־פָנִים קִלְקַל וַחֲיָלִים יְגַבֵּר וְיִתְרוֺן הַכְֵר חָכְמָה,LBH
Eccl 10:11,אִם־יִשֹּׁךְ הַנָּחָשׁ בְּלוֺא־לָחַשׁ וְאֵין יִתְרוֺן לְבַעַל הַלָּשׁוֺן,LBH
Eccl 10:12,דִּבְרֵי פִי־חָכָם חֵן וְשִׂפְתוֺת כְּסִיל תְּבַלְּעֶנּוּ,LBH
Eccl 10:13,תְּחִלַּת דִּבְרֵי־פִיהוּ סִכְלוּת וְאַחֲרִית פִּיהוּ הוֺלֵלוּת רָעָה,LBH
Eccl 10:14,וְהַסָּכָל יַרְבֶּה דְבָרִים לֹא־יֵדַע הָאָדָם מַה־שֶׁיִּהְיֶה וַאֲשֶׁר יִהְיֶה מֵאַחֲרָיו מִי יַגִּיד לוֺ,LBH
Eccl 10:15,עֲמַל הַכְּסִילִים תְּיַגְּעֶנּוּ אֲשֶׁר לֹא־יָדַע לָלֶכֶת אֶל־עִיר,LBH
Eccl 10:16,אִי־לָךְ אֶרֶץ שֶׁמַּלְכֵּךְ נָעַר וְשָׂרַיִךְ בַּבֹּקֶר יֹאכֵלוּ,LBH
Eccl 10:17,אַשְׁרֵיךְ אֶרֶץ שֶׁמַּלְכֵּךְ בֶּן־חוֺרִים וְשָׂרַיִךְ בָּעֵת יֹאכֵלוּ בִּגְבוּרָה וְלֹא בַשְּׁתִי,LBH
Eccl 10:18,בַּעֲצַלְתַּיִם יִמַּךְ הַמְּקָרֶה וּבְשִׁפְלוּת יָדַיִם יִדְלֹף הַבָּיִת,LBH
Eccl 10:19,לִשְׂחוֺק עֹשִׂים לֶחֶם וְיַיִן יְשַׂמַּח חַיִּים וְהַכֶּסֶף יַעֲנֶה אֶת־הַכֹּל,LBH
Eccl 10:20,גַּם בְּמַדָּעֲךָ מֶלֶךְ אַל־תְּקַלֵּל וּבְחַדְרֵי מִשְׁכָּבְךָ אַל־תְּקַלֵּל עָשִׁיר כִּי עוֺף הַשָּׁמַיִם יוֺלִיךְ אֶת־הַקּוֺל וּבַעַל כְּנָפַיִם יַגֵּיד דָּבָר,LBH
Eccl 11:1,שַׁלַּח לַחְמְךָ עַל־פְּנֵי הַמָּיִם כִּי־בְרֹב הַיָּמִים תִּמְצָאֶנּוּ,LBH
Eccl 11:2,תֶּן־חֵלֶק לְשִׁבְעָה וְגַם לִשְׁמוֺנָה כִּי לֹא תֵדַע מַה־יִּהְיֶה רָעָה עַל־הָאָרֶץ,LBH
Eccl 11:3,אִם־יִמָּלְאוּ הֶעָבִים גֶּשֶׁם עַל־הָאָרֶץ יָרִיקוּ וְאִם־יִפּוֺל עֵץ בַּדָּרוֺם וְאִם בַּצָּפוֺן מְקוֺם שֶׁיִּפּוֺל הָעֵץ שָׁם יְהוּא,LBH
Eccl 11:4,שֹׁמֵר רוּחַ לֹא יִזְרָע וְרֹאֶה בֶעָבִים לֹא יִקְצוֺר,LBH
Eccl 11:5,כַּאֲשֶׁר אֵינְךָ יוֺדֵעַ מַה־דֶּרֶךְ הָרוּחַ כַּעֲצָמִים בְּבֶטֶן הַמְּלֵאָה כָּכָה לֹא תֵדַע אֶת־מַעֲשֵׂה הָאֱלֹהִים אֲשֶׁר יַעֲשֶׂה אֶת־הַכֹּל,LBH
Eccl 11:6,בַּבֹּקֶר זְרַע אֶת־זַרְעֶךָ וְלָעֶרֶב אַל־תַּנַּח יָדֶךָ כִּי אֵינְךָ יוֺדֵע אֵי זֶה יִכְשָׁר הֲזֶה אוֺ־זֶה וְאִם־שְׁנֵיהֶם כְּאֶחָד טוֺבִים,LBH
Eccl 11:7,וּמָתוֺק הָאוֺר וְטוֺב לַעֵינַיִם לִרְאוֺת אֶת־הַשָּׁמֶשׁ,LBH
Eccl 11:8,כִּי אִם־שָׁנִים הַרְבֵּה יִחְיֶה הָאָדָם בְּכֻלָּם יִשְׂמָח וְיִזְכֹּר אֶת־יְמֵי הַחֹשֶׁךְ כִּי־הַרְבֵּה יִהְיוּ כָּל־שֶׁבָּא הָבֶל,LBH
Eccl 11:9,שְׂמַח בָּחוּר בְּיַלְדוּתֶיךָ וִיטִיבְךָ לִבְּךָ בִּימֵי בְחוּרוֺתֶךָ וְהַלֵּךְ בְּדַרְכֵי לִבְּךָ וּבְמַרְאֵי עֵינֶיךָ וְדָע כִּי עַל־כָּל־אֵלֶּה יְבִיאֲךָ הָאֱלֹהִים בַּמִּשְׁפָּט,LBH
Eccl 11:10,וְהָסֵר כַּעַס מִלִּבֶּךָ וְהַעֲבֵר רָעָה מִבְּשָׂרֶךָ כִּי־הַיַּלְדוּת וְהַשַּׁחֲרוּת הָבֶל,LBH
Eccl 12:1,וּזְכֹר אֶת־בּוֺרְאֶיךָ בִּימֵי בְּחוּרֹתֶיךָ עַד אֲשֶׁר לֹא־יָבֹאוּ יְמֵי הָרָעָה וְהִגִּיעוּ שָׁנִים אֲשֶׁר תֹּאמַר אֵין־לִי בָהֶם חֵפֶץ,LBH
Eccl 12:2,עַד אֲשֶׁר לֹא־תֶחְשַׁךְ הַשֶּׁמֶשׁ וְהָאוֺר וְהַיָּרֵחַ וְהַכּוֺכָבִים וְשָׁבוּ הֶעָבִים אַחַר הַגָּשֶׁם,LBH
Eccl 12:3,בַּיּוֺם שֶׁיָּזֻעוּ שֹׁמְרֵי הַבַּיִת וְהִתְעַוְּתוּ אַנְשֵׁי הֶחָיִל וּבָטְלוּ הַטֹּחֲנוֺת כִּי מִעֵטוּ וְחָשְׁכוּ הָרֹאוֺת בָּאֲרֻבּוֺת,LBH
Eccl 12:4,וְסֻגְּרוּ דְלָתַיִם בַּשּׁוּק בִּשְׁפַל קוֺל הַטַּחֲנָה וְיָקוּם לְקוֺל הַצִּפּוֺר וְיִשַּׁחוּ כָּל־בְּנוֺת הַשִּׁיר,LBH
Eccl 12:5,גַּם מִגָּבֹהַּ יִרָאוּ וְחַתְחַתִּים בַּדֶּרֶךְ וְיָנֵאץ הַשָּׁקֵד וְיִסְתַּבֵּל הֶחָגָב וְתָפֵר הָאֲבִיּוֺנָה כִּי־הֹלֵךְ הָאָדָם אֶל־בֵּית עוֺלָמוֺ וְסָבְבוּ בַשּׁוּק הַסֹּפְדִים,LBH
Eccl 12:6,עַד אֲשֶׁר לֹא־יֵרָתֵק חֶבֶל הַכֶּסֶף וְתָרֻץ גֻּלַּת הַזָּהָב וְתִשָּׁבֶר כַּד עַל־הַמַּבּוּעַ וְנָרֹץ הַגַּלְגַּל אֶל־הַבּוֺר,LBH
Eccl 12:7,וְיָשֹׁב הֶעָפָר עַל־הָאָרֶץ כְּשֶׁהָיָה וְהָרוּחַ תָּשׁוּב אֶל־הָאֱלֹהִים אֲשֶׁר נְתָנָהּ,LBH
Eccl 12:8,הֲבֵל הֲבָלִים אָמַר הַקּוֺהֶלֶת הַכֹּל הָבֶל,LBH
Eccl 12:9,וְיֹתֵר שֶׁהָיָה קֹהֶלֶת חָכָם עוֺד לִמַּד־דַּעַת אֶת־הָעָם וְאִזֵּן וְחִקֵּר תִּקֵּן מְשָׁלִים הַרְבֵּה,LBH
Eccl 12:10,בִּקֵּשׁ קֹהֶלֶת לִמְצֹא דִּבְרֵי־חֵפֶץ וְכָתוּב יֹשֶׁר דִּבְרֵי אֱמֶת,LBH
Eccl 12:11,דִּבְרֵי חֲכָמִים כַּדָּרְבֹנוֺת וּכְמַשְׂמְרוֺת נְטוּעִים בַּעֲלֵי אֲסֻפּוֺת נִתְּנוּ מֵרֹעֶה אֶחָד,LBH
Eccl 12:12,וְיֹתֵר מֵהֵמָּה בְּנִי הִזָּהֵר עֲשׂוֺת סְפָרִים הַרְבֵּה אֵין קֵץ וְלַהַג הַרְבֵּה יְגִעַת בָּשָׂר,LBH
Eccl 12:13,סוֺף דָּבָר הַכֹּל נִשְׁמָע אֶת־הָאֱלֹהִים יְרָא וְאֶת־מִצְוֹתָיו שְׁמוֺר כִּי־זֶה כָּל־הָאָדָם,LBH
Eccl 12:14,כִּי אֶת־כָּל־מַעֲשֶׂה הָאֱלֹהִים יָבִא בְמִשְׁפָּט עַל כָּל־נֶעְלָם אִם־טוֺב וְאִם־רָע,LBH
Esth 1:1,וַיְהִי בִּימֵי אֲחַשְׁוֵרוֺשׁ הוּא אֲחַשְׁוֵרוֺשׁ הַמֹּלֵךְ מֵהֹדּוּ וְעַד־כּוּשׁ שֶׁבַע וְעֶשְׂרִים וּמֵאָה מְדִינָה,LBH
Esth 1:2,בַּיָּמִים הָהֵם כְּשֶׁבֶת הַמֶּלֶךְ אֲחַשְׁוֵרוֺשׁ עַל כִּסֵּא מַלְכוּתוֺ אֲשֶׁר בְּשׁוּשַׁן הַבִּירָה,LBH
Esth 1:3,בִּשְׁנַת שָׁלוֺשׁ לְמָלְכוֺ עָשָׂה מִשְׁתֶּה לְכָל־שָׂרָיו וַעֲבָדָיו חֵיל פָּרַס וּמָדַי הַפַּרְתְּמִים וְשָׂרֵי הַמְּדִינוֺת לְפָנָיו,LBH
Esth 1:4,בְּהַרְאֹתוֺ אֶת־עֹשֶׁר כְּבוֺד מַלְכוּתוֺ וְאֶת־יְקָר תִּפְאֶרֶת גְּדוּלָּתוֺ יָמִים רַבִּים שְׁמוֺנִים וּמְאַת יוֺם,LBH
Esth 1:5,וּבִמְלוֺאת הַיָּמִים הָאֵלֶּה עָשָׂה הַמֶּלֶךְ לְכָל־הָעָם הַנִּמְצְאִים בְּשׁוּשַׁן הַבִּירָה לְמִגָּדוֺל וְעַד־קָטָן מִשְׁתֶּה שִׁבְעַת יָמִים בַּחֲצַר גִּנַּת בִּיתַן הַמֶּלֶךְ,LBH
Esth 1:6,חוּר כַּרְפַּס וּתְכֵלֶת אָחוּז בְּחַבְלֵי־בוּץ וְאַרְגָּמָן עַל־גְּלִילֵי כֶסֶף וְעַמּוּדֵי שֵׁשׁ מִטּוֺת זָהָב וָכֶסֶף עַל רִצְפַת בַּהַט־וָשֵׁשׁ וְדַר וְסֹחָרֶת,LBH
Esth 1:7,וְהַשְׁקוֺת בִּכְלֵי זָהָב וְכֵלִים מִכֵּלִים שׁוֺנִים וְיֵין מַלְכוּת רָב כְּיַד הַמֶּלֶךְ,LBH
Esth 1:8,וְהַשְּׁתִיָּה כַדָּת אֵין אֹנֵס כִּי־כֵן יִסַּד הַמֶּלֶךְ עַל כָּל־רַב בֵּיתוֺ לַעֲשׂוֺת כִּרְצוֺן אִישׁ־וָאִישׁ,LBH
Esth 1:9,גַּם וַשְׁתִּי הַמַּלְכָּה עָשְׂתָה מִשְׁתֵּה נָשִׁים בֵּית הַמַּלְכוּת אֲשֶׁר לַמֶּלֶךְ אֲחַשְׁוֵרוֺשׁ,LBH
Esth 1:10,בַּיּוֺם הַשְּׁבִיעִי כְּטוֺב לֵב־הַמֶּלֶךְ בַּיָּיִן אָמַר לִמְהוּמָן בִּזְּתָא חַרְבוֺנָא בִּגְתָא וַאֲבַגְתָא זֵתַר וְכַרְכַּס שִׁבְעַת הַסָּרִיסִים הַמְשָׁרְתִים אֶת־פְּנֵי הַמֶּלֶךְ אֲחַשְׁוֵרוֺשׁ,LBH
Esth 1:11,לְהָבִיא אֶת־וַשְׁתִּי הַמַּלְכָּה לִפְנֵי הַמֶּלֶךְ בְּכֶתֶר מַלְכוּת לְהַרְאוֺת הָעַמִּים וְהַשָּׂרִים אֶת־יָפְיָהּ כִּי־טוֺבַת מַרְאֶה הִיא,LBH
Esth 1:12,וַתְּמָאֵן הַמַּלְכָּה וַשְׁתִּי לָבוֺא בִּדְבַר הַמֶּלֶךְ אֲשֶׁר בְּיַד הַסָּרִיסִים וַיִּקְצֹף הַמֶּלֶךְ מְאֹד וַחֲמָתוֺ בָּעֲרָה בוֺ,LBH
Esth 1:13,וַיֹּאמֶר הַמֶּלֶךְ לַחֲכָמִים יֹדְעֵי הָעִתִּים כִּי־כֵן דְּבַר הַמֶּלֶךְ לִפְנֵי כָּל־יֹדְעֵי דָּת וָדִין,LBH
Esth 1:14,וְהַקָּרֹב אֵלָיו כַּרְשְׁנָא שֵׁתָר אַדְמָתָא תַרְשִׁישׁ מֶרֶס מַרְסְנָא מְמוּכָן שִׁבְעַת שָׂרֵי פָּרַס וּמָדַי רֹאֵי פְּנֵי הַמֶּלֶךְ הַיֹּשְׁבִים רִאשֹׁנָה בַּמַּלְכוּת,LBH
Esth 1:15,כְּדָת מַה־לַּעֲשׂוֺת בַּמַּלְכָּה וַשְׁתִּי עַל אֲשֶׁר לֹא־עָשְׂתָה אֶת־מַאֲמַר הַמֶּלֶךְ אֲחַשְׁוֵרוֺשׁ בְּיַד הַסָּרִיסִים,LBH
Esth 1:16,וַיֹּאמֶר מְמוּכָן לִפְנֵי הַמֶּלֶךְ וְהַשָּׂרִים לֹא עַל־הַמֶּלֶךְ לְבַדּוֺ עָוְתָה וַשְׁתִּי הַמַּלְכָּה כִּי עַל־כָּל־הַשָּׂרִים וְעַל־כָּל־הָעַמִּים אֲשֶׁר בְּכָל־מְדִינוֺת הַמֶּלֶךְ אֲחַשְׁוֵרוֺשׁ,LBH
Esth 1:17,כִּי־יֵצֵא דְבַר־הַמַּלְכָּה עַל־כָּל־הַנָּשִׁים לְהַבְזוֺת בַּעְלֵיהֶן בְּעֵינֵיהֶן בְּאָמְרָם הַמֶּלֶךְ אֲחַשְׁוֵרוֺשׁ אָמַר לְהָבִיא אֶת־וַשְׁתִּי הַמַּלְכָּה לְפָנָיו וְלֹא־בָאָה,LBH
Esth 1:18,וְהַיּוֺם הַזֶּה תֹּאמַרְנָה שָׂרוֺת פָּרַס־וּמָדַי אֲשֶׁר שָׁמְעוּ אֶת־דְּבַר הַמַּלְכָּה לְכֹל שָׂרֵי הַמֶּלֶךְ וּכְדַי בִּזָּיוֺן וָקָצֶף,LBH
Esth 1:19,אִם־עַל־הַמֶּלֶךְ טוֺב יֵצֵא דְבַר־מַלְכוּת מִלְּפָנָיו וְיִכָּתֵב בְּדָתֵי פָרַס־וּמָדַי וְלֹא יַעֲבוֺר אֲשֶׁר לֹא־תָבוֺא וַשְׁתִּי לִפְנֵי הַמֶּלֶךְ אֲחַשְׁוֵרוֺשׁ וּמַלְכוּתָהּ יִתֵּן הַמֶּלֶךְ לִרְעוּתָהּ הַטּוֺבָה מִמֶּנָּה,LBH
Esth 1:20,וְנִשְׁמַע פִּתְגָם הַמֶּלֶךְ אֲשֶׁר־יַעֲשֶׂה בְּכָל־מַלְכוּתוֺ כִּי רַבָּה הִיא וְכָל־הַנָּשִׁים יִתְּנוּ יְקָר לְבַעְלֵיהֶן לְמִגָּדוֺל וְעַד־קָטָן,LBH
Esth 1:21,וַיִּיטַב הַדָּבָר בְּעֵינֵי הַמֶּלֶךְ וְהַשָּׂרִים וַיַּעַשׂ הַמֶּלֶךְ כִּדְבַר מְמוּכָן,LBH
Esth 1:22,וַיִּשְׁלַח סְפָרִים אֶל־כָּל־מְדִינוֺת הַמֶּלֶךְ אֶל־מְדִינָה וּמְדִינָה כִּכְתָבָהּ וְאֶל־עַם וָעָם כִּלְשׁוֺנוֺ לִהְיוֺת כָּל־אִישׁ שֹׂרֵר בְּבֵיתוֺ וּמְדַבֵּר כִּלְשׁוֺן עַמּוֺ,LBH
Esth 2:1,אַחַר הַדְּבָרִים הָאֵלֶּה כְּשֹׁךְ חֲמַת הַמֶּלֶךְ אֲחַשְׁוֵרוֺשׁ זָכַר אֶת־וַשְׁתִּי וְאֵת אֲשֶׁר־עָשָׂתָה וְאֵת אֲשֶׁר־נִגְזַר עָלֶיהָ,LBH
Esth 2:2,וַיֹּאמְרוּ נַעֲרֵי־הַמֶּלֶךְ מְשָׁרְתָיו יְבַקְשׁוּ לַמֶּלֶךְ נְעָרוֺת בְּתוּלוֺת טוֺבוֺת מַרְאֶה,LBH
Esth 2:3,וְיַפְקֵד הַמֶּלֶךְ פְּקִידִים בְּכָל־מְדִינוֺת מַלְכוּתוֺ וְיִקְבְּצוּ אֶת־כָּל־נַעֲרָה־בְתוּלָה טוֺבַת מַרְאֶה אֶל־שׁוּשַׁן הַבִּירָה אֶל־בֵּית הַנָּשִׁים אֶל־יַד הֵגֶא סְרִיס הַמֶּלֶךְ שֹׁמֵר הַנָּשִׁים וְנָתוֺן תַּמְרוּקֵיהֶן,LBH
Esth 2:4,וְהַנַּעֲרָה אֲשֶׁר תִּיטַב בְּעֵינֵי הַמֶּלֶךְ תִּמְלֹךְ תַּחַת וַשְׁתִּי וַיִּיטַב הַדָּבָר בְּעֵינֵי הַמֶּלֶךְ וַיַּעַשׂ כֵּן,LBH
Esth 2:5,אִישׁ יְהוּדִי הָיָה בְּשׁוּשַׁן הַבִּירָה וּשְׁמוֺ מָרְדֳּכַי בֶּן יָאִיר בֶּן־שִׁמְעִי בֶּן־קִישׁ אִישׁ יְמִינִי,LBH
Esth 2:6,אֲשֶׁר הָגְלָה מִירוּשָׁלַיִם עִם־הַגֹּלָה אֲשֶׁר הָגְלְתָה עִם יְכָנְיָה מֶלֶךְ־יְהוּדָה אֲשֶׁר הֶגְלָה נְבוּכַדְנֶאצַּר מֶלֶךְ בָּבֶל,LBH
Esth 2:7,וַיְהִי אֹמֵן אֶת־הֲדַסָּה הִיא אֶסְתֵּר בַּת־דֹּדוֺ כִּי אֵין לָהּ אָב וָאֵם וְהַנַּעֲרָה יְפַת־תֹּאַר וְטוֺבַת מַרְאֶה וּבְמוֺת אָבִיהָ וְאִמָּהּ לְקָחָהּ מָרְדֳּכַי לוֺ לְבַת,LBH
Esth 2:8,וַיְהִי בְּהִשָּׁמַע דְּבַר־הַמֶּלֶךְ וְדָתוֺ וּבְהִקָּבֵץ נְעָרוֺת רַבּוֺת אֶל־שׁוּשַׁן הַבִּירָה אֶל־יַד הֵגָי וַתִּלָּקַח אֶסְתֵּר אֶל־בֵּית הַמֶּלֶךְ אֶל־יַד הֵגַי שֹׁמֵר הַנָּשִׁים,LBH
Esth 2:9,וַתִּיטַב הַנַּעֲרָה בְעֵינָיו וַתִּשָּׂא חֶסֶד לְפָנָיו וַיְבַהֵל אֶת־תַּמְרוּקֶיהָ וְאֶת־מָנוֺתֶהָ לָתֵת לָהּ וְאֵת שֶׁבַע הַנְּעָרוֺת הָרְאֻיוֺת לָתֶת־לָהּ מִבֵּית הַמֶּלֶךְ וַיְשַׁנֶּהָ וְאֶת־נַעֲרוֺתֶיהָ לְטוֺב בֵּית הַנָּשִׁים,LBH
Esth 2:10,לֹא־הִגִּידָה אֶסְתֵּר אֶת־עַמָּהּ וְאֶת־מוֺלַדְתָּהּ כִּי מָרְדֳּכַי צִוָּה עָלֶיהָ אֲשֶׁר לֹא־תַגִּיד,LBH
Esth 2:11,וּבְכָל־יוֺם וָיוֺם מָרְדֳּכַי מִתְהַלֵּךְ לִפְנֵי חֲצַר בֵּית־הַנָּשִׁים לָדַעַת אֶת־שְׁלוֺם אֶסְתֵּר וּמַה־יֵּעָשֶׂה בָּהּ,LBH
Esth 2:12,וּבְהַגִּיעַ תֹּר נַעֲרָה וְנַעֲרָה לָבוֺא אֶל־הַמֶּלֶךְ אֲחַשְׁוֵרוֺשׁ מִקֵּץ הֱיוֺת לָהּ כְּדָת הַנָּשִׁים שְׁנֵים עָשָׂר חֹדֶשׁ כִּי כֵּן יִמְלְאוּ יְמֵי מְרוּקֵיהֶן שִׁשָּׁה חֳדָשִׁים בְּשֶׁמֶן הַמֹּר וְשִׁשָּׁה חֳדָשִׁים בַּבְּשָׂמִים וּבְתַמְרוּקֵי הַנָּשִׁים,LBH
Esth 2:13,וּבָזֶה הַנַּעֲרָה בָּאָה אֶל־הַמֶּלֶךְ אֵת כָּל־אֲשֶׁר תֹּאמַר יִנָּתֵן לָהּ לָבוֺא עִמָּהּ מִבֵּית הַנָּשִׁים עַד־בֵּית הַמֶּלֶךְ,LBH
Esth 2:14,בָּעֶרֶב הִיא בָאָה וּבַבֹּקֶר הִיא שָׁבָה אֶל־בֵּית הַנָּשִׁים שֵׁנִי אֶל־יַד שַׁעֲשְׁגַז סְרִיס הַמֶּלֶךְ שֹׁמֵר הַפִּילַגְשִׁים לֹא־תָבוֺא עוֺד אֶל־הַמֶּלֶךְ כִּי אִם־חָפֵץ בָּהּ הַמֶּלֶךְ וְנִקְרְאָה בְשֵׁם,LBH
Esth 2:15,וּבְהַגִּיעַ תֹּר־אֶסְתֵּר בַּת־אֲבִיחַיִל דֹּד מָרְדֳּכַי אֲשֶׁר לָקַח־לוֺ לְבַת לָבוֺא אֶל־הַמֶּלֶךְ לֹא בִקְשָׁה דָּבָר כִּי אִם אֶת־אֲשֶׁר יֹאמַר הֵגַי סְרִיס־הַמֶּלֶךְ שֹׁמֵר הַנָּשִׁים וַתְּהִי אֶסְתֵּר נֹשֵׂאת חֵן בְּעֵינֵי כָּל־רֹאֶיהָ,LBH
Esth 2:16,וַתִּלָּקַח אֶסְתֵּר אֶל־הַמֶּלֶךְ אֲחַשְׁוֵרוֺשׁ אֶל־בֵּית מַלְכוּתוֺ בַּחֹדֶשׁ הָעֲשִׂירִי הוּא־חֹדֶשׁ טֵבֵת בִּשְׁנַת־שֶׁבַע לְמַלְכוּתוֺ,LBH
Esth 2:17,וַיֶּאֱהַב הַמֶּלֶךְ אֶת־אֶסְתֵּר מִכָּל־הַנָּשִׁים וַתִּשָּׂא־חֵן וָחֶסֶד לְפָנָיו מִכָּל־הַבְּתוּלֹת וַיָּשֶׂם כֶּתֶר־מַלְכוּת בְּרֹאשָׁהּ וַיַּמְלִיכֶהָ תַּחַת וַשְׁתִּי,LBH
Esth 2:18,וַיַּעַשׂ הַמֶּלֶךְ מִשְׁתֶּה גָדוֺל לְכָל־שָׂרָיו וַעֲבָדָיו אֵת מִשְׁתֵּה אֶסְתֵּר וַהֲנָחָה לַמְּדִינוֺת עָשָׂה וַיִּתֵּן מַשְׂאֵת כְּיַד הַמֶּלֶךְ,LBH
Esth 2:19,וּבְהִקָּבֵץ בְּתוּלוֺת שֵׁנִית וּמָרְדֳּכַי יֹשֵׁב בְּשַׁעַר־הַמֶּלֶךְ,LBH
Esth 2:20,אֵין אֶסְתֵּר מַגֶּדֶת מוֺלַדְתָּהּ וְאֶת־עַמָּהּ כַּאֲשֶׁר צִוָּה עָלֶיהָ מָרְדֳּכָי וְאֶת־מַאֲמַר מָרְדֳּכַי אֶסְתֵּר עֹשָׂה כַּאֲשֶׁר הָיְתָה בְאָמְנָה אִתּוֺ,LBH
Esth 2:21,בַּיָּמִים הָהֵם וּמָרְדֳּכַי יֹשֵׁב בְּשַׁעַר־הַמֶּלֶךְ קָצַף בִּגְתָן וָתֶרֶשׁ שְׁנֵי־סָרִיסֵי הַמֶּלֶךְ מִשֹּׁמְרֵי הַסַּף וַיְבַקְשׁוּ לִשְׁלֹחַ יָד בַּמֶּלֶךְ אֲחַשְׁוֵרֹשׁ,LBH
Esth 2:22,וַיִּוָּדַע הַדָּבָר לְמָרְדֳּכַי וַיַּגֵּד לְאֶסְתֵּר הַמַּלְכָּה וַתֹּאמֶר אֶסְתֵּר לַמֶּלֶךְ בְּשֵׁם מָרְדֳּכָי,LBH
Esth 2:23,וַיְבֻקַּשׁ הַדָּבָר וַיִּמָּצֵא וַיִּתָּלוּ שְׁנֵיהֶם עַל־עֵץ וַיִּכָּתֵב בְּסֵפֶר דִּבְרֵי הַיָּמִים לִפְנֵי הַמֶּלֶךְ,LBH
Esth 3:1,אַחַר הַדְּבָרִים הָאֵלֶּה גִּדַּל הַמֶּלֶךְ אֲחַשְׁוֵרוֺשׁ אֶת־הָמָן בֶּן־הַמְּדָתָא הָאֲגָגִי וַיְנַשְּׂאֵהוּ וַיָּשֶׂם אֶת־כִּסְאוֺ מֵעַל כָּל־הַשָּׂרִים אֲשֶׁר אִתּוֺ,LBH
Esth 3:2,וְכָל־עַבְדֵי הַמֶּלֶךְ אֲשֶׁר־בְּשַׁעַר הַמֶּלֶךְ כֹּרְעִים וּמִשְׁתַּחֲוִים לְהָמָן כִּי־כֵן צִוָּה־לוֺ הַמֶּלֶךְ וּמָרְדֳּכַי לֹא יִכְרַע וְלֹא יִשְׁתַּחֲוֶה,LBH
Esth 3:3,וַיֹּאמְרוּ עַבְדֵי הַמֶּלֶךְ אֲשֶׁר־בְּשַׁעַר הַמֶּלֶךְ לְמָרְדֳּכָי מַדּוּעַ אַתָּה עוֺבֵר אֵת מִצְוַת הַמֶּלֶךְ,LBH
Esth 3:4,וַיְהִי כְּאָמְרָם אֵלָיו יוֺם וָיוֺם וְלֹא שָׁמַע אֲלֵיהֶם וַיַּגִּידוּ לְהָמָן לִרְאוֺת הֲיַעַמְדוּ דִּבְרֵי מָרְדֳּכַי כִּי־הִגִּיד לָהֶם אֲשֶׁר־הוּא יְהוּדִי,LBH
Esth 3:5,וַיַּרְא הָמָן כִּי־אֵין מָרְדֳּכַי כֹּרֵעַ וּמִשְׁתַּחֲוֶה לוֺ וַיִּמָּלֵא הָמָן חֵמָה,LBH
Esth 3:6,וַיִּבֶז בְּעֵינָיו לִשְׁלֹח יָד בְּמָרְדֳּכַי לְבַדּוֺ כִּי־הִגִּידוּ לוֺ אֶת־עַם מָרְדֳּכָי וַיְבַקֵּשׁ הָמָן לְהַשְׁמִיד אֶת־כָּל־הַיְּהוּדִים אֲשֶׁר בְּכָל־מַלְכוּת אֲחַשְׁוֵרוֺשׁ עַם מָרְדֳּכָי,LBH
Esth 3:7,בַּחֹדֶשׁ הָרִאשׁוֺן הוּא־חֹדֶשׁ נִיסָן בִּשְׁנַת שְׁתֵּים עֶשְׂרֵה לַמֶּלֶךְ אֲחַשְׁוֵרוֺשׁ הִפִּיל פּוּר הוּא הַגּוֺרָל לִפְנֵי הָמָן מִיּוֺם לְיוֺם וּמֵחֹדֶשׁ לְחֹדֶשׁ שְׁנֵים־עָשָׂר הוּא־חֹדֶשׁ אֲדָר,LBH
Esth 3:8,וַיֹּאמֶר הָמָן לַמֶּלֶךְ אֲחַשְׁוֵרוֺשׁ יֶשְׁנוֺ עַם־אֶחָד מְפֻזָּר וּמְפֹרָד בֵּין הָעַמִּים בְּכֹל מְדִינוֺת מַלְכוּתֶךָ וְדָתֵיהֶם שֹׁנוֺת מִכָּל־עָם וְאֶת־דָּתֵי הַמֶּלֶךְ אֵינָם עֹשִׂים וְלַמֶּלֶךְ אֵין־שׁוֶֺה לְהַנִּיחָם,LBH
Esth 3:9,אִם־עַל־הַמֶּלֶךְ טוֺב יִכָּתֵב לְאַבְּדָם וַעֲשֶׂרֶת אֲלָפִים כִּכַּר־כֶּסֶף אֶשְׁקוֺל עַל־יְדֵי עֹשֵׂי הַמְּלָאכָה לְהָבִיא אֶל־גִּנְזֵי הַמֶּלֶךְ,LBH
Esth 3:10,וַיָּסַר הַמֶּלֶךְ אֶת־טַבַּעְתּוֺ מֵעַל יָדוֺ וַיִּתְּנָהּ לְהָמָן בֶּן־הַמְּדָתָא הָאֲגָגִי צֹרֵר הַיְּהוּדִים,LBH
Esth 3:11,וַיֹּאמֶר הַמֶּלֶךְ לְהָמָן הַכֶּסֶף נָתוּן לָךְ וְהָעָם לַעֲשׂוֺת בּוֺ כַּטּוֺב בְּעֵינֶיךָ,LBH
Esth 3:12,וַיִּקָּרְאוּ סֹפְרֵי הַמֶּלֶךְ בַּחֹדֶשׁ הָרִאשׁוֺן בִּשְׁלוֺשָׁה עָשָׂר יוֺם בּוֺ וַיִּכָּתֵב כְּכָל־אֲשֶׁר־צִוָּה הָמָן אֶל אֲחַשְׁדַּרְפְּנֵי־הַמֶּלֶךְ וְאֶל־הַפַּחוֺת אֲשֶׁר עַל־מְדִינָה וּמְדִינָה וְאֶל־שָׂרֵי עַם וָעָם מְדִינָה וּמְדִינָה כִּכְתָבָהּ וְעַם וָעָם כִּלְשׁוֺנוֺ בְּשֵׁם הַמֶּלֶךְ אֲחַשְׁוֵרֹשׁ נִכְתָּב וְנֶחְתָּם בְּטַבַּעַת הַמֶּלֶךְ,LBH
Esth 3:13,וְנִשְׁלוֺחַ סְפָרִים בְּיַד הָרָצִים אֶל־כָּל־מְדִינוֺת הַמֶּלֶךְ לְהַשְׁמִיד לַהֲרֹג וּלְאַבֵּד אֶת־כָּל־הַיְּהוּדִים מִנַּעַר וְעַד־זָקֵן טַף וְנָשִׁים בְּיוֺם אֶחָד בִּשְׁלוֺשָׁה עָשָׂר לְחֹדֶשׁ שְׁנֵים־עָשָׂר הוּא־חֹדֶשׁ אֲדָר וּשְׁלָלָם לָבוֺז,LBH
Esth 3:14,פַּתְשֶׁגֶן הַכְּתָב לְהִנָּתֵן דָּת בְּכָל־מְדִינָה וּמְדִינָה גָּלוּי לְכָל־הָעַמִּים לִהְיוֺת עֲתִדִים לַיּוֺם הַזֶּה,LBH
Esth 3:15,הָרָצִים יָצְאוּ דְחוּפִים בִּדְבַר הַמֶּלֶךְ וְהַדָּת נִתְּנָה בְּשׁוּשַׁן הַבִּירָה וְהַמֶּלֶךְ וְהָמָן יָשְׁבוּ לִשְׁתּוֺת וְהָעִיר שׁוּשָׁן נָבוֺכָה,LBH
Esth 4:1,וּמָרְדֳּכַי יָדַע אֶת־כָּל־אֲשֶׁר נַעֲשָׂה וַיִּקְרַע מָרְדֳּכַי אֶת־בְּגָדָיו וַיִּלְבַּשׁ שַׂק וָאֵפֶר וַיֵּצֵא בְּתוֺךְ הָעִיר וַיִּזְעַק זְעָקָה גְדֹלָה וּמָרָה,LBH
Esth 4:2,וַיָּבוֺא עַד לִפְנֵי שַׁעַר־הַמֶּלֶךְ כִּי אֵין לָבוֺא אֶל־שַׁעַר הַמֶּלֶךְ בִּלְבוּשׁ שָׂק,LBH
Esth 4:3,וּבְכָל־מְדִינָה וּמְדִינָה מְקוֺם אֲשֶׁר דְּבַר־הַמֶּלֶךְ וְדָתוֺ מַגִּיעַ אֵבֶל גָּדוֺל לַיְּהוּדִים וְצוֺם וּבְכִי וּמִסְפֵּד שַׂק וָאֵפֶר יֻצַּע לָרַבִּים,LBH
Esth 4:4,וַתָּבוֺאנָה נַעֲרוֺת אֶסְתֵּר וְסָרִיסֶיהָ וַיַּגִּידוּ לָהּ וַתִּתְחַלְחַל הַמַּלְכָּה מְאֹד וַתִּשְׁלַח בְּגָדִים לְהַלְבִּישׁ אֶת־מָרְדֳּכַי וּלְהָסִיר שַׂקּוֺ מֵעָלָיו וְלֹא קִבֵּל,LBH
Esth 4:5,וַתִּקְרָא אֶסְתֵּר לַהֲתָךְ מִסָּרִיסֵי הַמֶּלֶךְ אֲשֶׁר הֶעֱמִיד לְפָנֶיהָ וַתְּצַוֵּהוּ עַל־מָרְדֳּכָי לָדַעַת מַה־זֶּה וְעַל־מַה־זֶּה,LBH
Esth 4:6,וַיֵּצֵא הֲתָךְ אֶל־מָרְדֳּכָי אֶל־רְחוֺב הָעִיר אֲשֶׁר לִפְנֵי שַׁעַר־הַמֶּלֶךְ,LBH
Esth 4:7,וַיַּגֶּד־לוֺ מָרְדֳּכַי אֵת כָּל־אֲשֶׁר קָרָהוּ וְאֵת פָּרָשַׁת הַכֶּסֶף אֲשֶׁר אָמַר הָמָן לִשְׁקוֺל עַל־גִּנְזֵי הַמֶּלֶךְ בַּיְּהוּדִים לְאַבְּדָם,LBH
Esth 4:8,וְאֶת־פַּתְשֶׁגֶן כְּתָב־הַדָּת אֲשֶׁר־נִתַּן בְּשׁוּשָׁן לְהַשְׁמִידָם נָתַן לוֺ לְהַרְאוֺת אֶת־אֶסְתֵּר וּלְהַגִּיד לָהּ וּלְצַוּוֺת עָלֶיהָ לָבוֺא אֶל־הַמֶּלֶךְ לְהִתְחַנֶּן־לוֺ וּלְבַקֵּשׁ מִלְּפָנָיו עַל־עַמָּהּ,LBH
Esth 4:9,וַיָּבוֺא הֲתָךְ וַיַּגֵּד לְאֶסְתֵּר אֵת דִּבְרֵי מָרְדֳּכָי,LBH
Esth 4:10,וַתֹּאמֶר אֶסְתֵּר לַהֲתָךְ וַתְּצַוֵּהוּ אֶל־מָרְדֳּכָי,LBH
Esth 4:11,כָּל־עַבְדֵי הַמֶּלֶךְ וְעַם־מְדִינוֺת הַמֶּלֶךְ יוֺדְעִים אֲשֶׁר כָּל־אִישׁ וְאִשָּׁה אֲשֶׁר יָבוֺא־אֶל־הַמֶּלֶךְ אֶל־הֶחָצֵר הַפְּנִימִית אֲשֶׁר לֹא־יִקָּרֵא אַחַת דָּתוֺ לְהָמִית לְבַד מֵאֲשֶׁר יוֺשִׁיט־לוֺ הַמֶּלֶךְ אֶת־שַׁרְבִיט הַזָּהָב וְחָיָה וַאֲנִי לֹא נִקְרֵאתִי לָבוֺא אֶל־הַמֶּלֶךְ זֶה שְׁלוֺשִׁים יוֺם,LBH
Esth 4:12,וַיַּגִּידוּ לְמָרְדֳּכָי אֵת דִּבְרֵי אֶסְתֵּר,LBH
Esth 4:13,וַיֹּאמֶר מָרְדֳּכַי לְהָשִׁיב אֶל־אֶסְתֵּר אַל־תְּדַמִּי בְנַפְשֵׁךְ לְהִמָּלֵט בֵּית־הַמֶּלֶךְ מִכָּל־הַיְּהוּדִים,LBH
Esth 4:14,כִּי אִם־הַחֲרֵשׁ תַּחֲרִישִׁי בָּעֵת הַזֹּאת רֶוַח וְהַצָּלָה יַעֲמוֺד לַיְּהוּדִים מִמָּקוֺם אַחֵר וְאַתְּ וּבֵית־אָבִיךְ תֹּאבֵדוּ וּמִי יוֺדֵעַ אִם־לְעֵת כָּזֹאת הִגַּעַתְּ לַמַּלְכוּת,LBH
Esth 4:15,וַתֹּאמֶר אֶסְתֵּר לְהָשִׁיב אֶל־מָרְדֳּכָי,LBH
Esth 4:16,לֵךְ כְּנוֺס אֶת־כָּל־הַיְּהוּדִים הַנִּמְצְאִים בְּשׁוּשָׁן וְצוּמוּ עָלַי וְאַל־תֹּאכְלוּ וְאַל־תִּשְׁתּוּ שְׁלֹשֶׁת יָמִים לַיְלָה וָיוֺם גַּם־אֲנִי וְנַעֲרֹתַי אָצוּם כֵּן וּבְכֵן אָבוֺא אֶל־הַמֶּלֶךְ אֲשֶׁר לֹא־כַדָּת וְכַאֲשֶׁר אָבַדְתִּי אָבָדְתִּי,LBH
Esth 4:17,וַיַּעֲבֹר מָרְדֳּכָי וַיַּעַשׂ כְּכֹל אֲשֶׁר־צִוְּתָה עָלָיו אֶסְתֵּר,LBH
Esth 5:1,וַיְהִי בַּיּוֺם הַשְּׁלִישִׁי וַתִּלְבַּשׁ אֶסְתֵּר מַלְכוּת וַתַּעֲמֹד בַּחֲצַר בֵּית־הַמֶּלֶךְ הַפְּנִימִית נֹכַח בֵּית הַמֶּלֶךְ וְהַמֶּלֶךְ יוֺשֵׁב עַל־כִּסֵּא מַלְכוּתוֺ בְּבֵית הַמַּלְכוּת נֹכַח פֶּתַח הַבָּיִת,LBH
Esth 5:2,וַיְהִי כִרְאוֺת הַמֶּלֶךְ אֶת־אֶסְתֵּר הַמַּלְכָּה עֹמֶדֶת בֶּחָצֵר נָשְׂאָה חֵן בְּעֵינָיו וַיּוֺשֶׁט הַמֶּלֶךְ לְאֶסְתֵּר אֶת־שַׁרְבִיט הַזָּהָב אֲשֶׁר בְּיָדוֺ וַתִּקְרַב אֶסְתֵּר וַתִּגַּע בְּרֹאשׁ הַשַּׁרְבִיט,LBH
Esth 5:3,וַיֹּאמֶר לָהּ הַמֶּלֶךְ מַה־לָּךְ אֶסְתֵּר הַמַּלְכָּה וּמַה־בַּקָּשָׁתֵךְ עַד־חֲצִי הַמַּלְכוּת וְיִנָּתֵן לָךְ,LBH
Esth 5:4,וַתֹּאמֶר אֶסְתֵּר אִם־עַל־הַמֶּלֶךְ טוֺב יָבוֺא הַמֶּלֶךְ וְהָמָן הַיּוֺם אֶל־הַמִּשְׁתֶּה אֲשֶׁר־עָשִׂיתִי לוֺ,LBH
Esth 5:5,וַיֹּאמֶר הַמֶּלֶךְ מַהֲרוּ אֶת־הָמָן לַעֲשׂוֺת אֶת־דְּבַר אֶסְתֵּר וַיָּבֹא הַמֶּלֶךְ וְהָמָן אֶל־הַמִּשְׁתֶּה אֲשֶׁר־עָשְׂתָה אֶסְתֵּר,LBH
Esth 5:6,וַיֹּאמֶר הַמֶּלֶךְ לְאֶסְתֵּר בְּמִשְׁתֵּה הַיַּיִן מַה־שְּׁאֵלָתֵךְ וְיִנָּתֵן לָךְ וּמַה־בַּקָּשָׁתֵךְ עַד־חֲצִי הַמַּלְכוּת וְתֵעָשׂ,LBH
Esth 5:7,וַתַּעַן אֶסְתֵּר וַתֹּאמַר שְׁאֵלָתִי וּבַקָּשָׁתִי,LBH
Esth 5:8,אִם־מָצָאתִי חֵן בְּעֵינֵי הַמֶּלֶךְ וְאִם־עַל־הַמֶּלֶךְ טוֺב לָתֵת אֶת־שְׁאֵלָתִי וְלַעֲשׂוֺת אֶת־בַּקָּשָׁתִי יָבוֺא הַמֶּלֶךְ וְהָמָן אֶל־הַמִּשְׁתֶּה אֲשֶׁר אֶעֱשֶׂה לָהֶם וּמָחָר אֶעֱשֶׂה כִּדְבַר הַמֶּלֶךְ,LBH
Esth 5:9,וַיֵּצֵא הָמָן בַּיּוֺם הַהוּא שָׂמֵחַ וְטוֺב לֵב וְכִרְאוֺת הָמָן אֶת־מָרְדֳּכַי בְּשַׁעַר הַמֶּלֶךְ וְלֹא־קָם וְלֹא־זָע מִמֶּנּוּ וַיִּמָּלֵא הָמָן עַל־מָרְדֳּכַי חֵמָה,LBH
Esth 5:10,וַיִּתְאַפַּק הָמָן וַיָּבוֺא אֶל־בֵּיתוֺ וַיִּשְׁלַח וַיָּבֵא אֶת־אֹהֲבָיו וְאֶת־זֶרֶשׁ אִשְׁתּוֺ,LBH
Esth 5:11,וַיְסַפֵּר לָהֶם הָמָן אֶת־כְּבוֺד עָשְׁרוֺ וְרֹב בָּנָיו וְאֵת כָּל־אֲשֶׁר גִּדְּלוֺ הַמֶּלֶךְ וְאֵת אֲשֶׁר נִשְּׂאוֺ עַל־הַשָּׂרִים וְעַבְדֵי הַמֶּלֶךְ,LBH
Esth 5:12,וַיֹּאמֶר הָמָן אַף לֹא־הֵבִיאָה אֶסְתֵּר הַמַּלְכָּה עִם־הַמֶּלֶךְ אֶל־הַמִּשְׁתֶּה אֲשֶׁר־עָשָׂתָה כִּי אִם־אוֺתִי וְגַם־לְמָחָר אֲנִי קָרוּא־לָהּ עִם־הַמֶּלֶךְ,LBH
Esth 5:13,וְכָל־זֶה אֵינֶנּוּ שׁוֶֺה לִי בְּכָל־עֵת אֲשֶׁר אֲנִי רֹאֶה אֶת־מָרְדֳּכַי הַיְּהוּדִי יוֺשֵׁב בְּשַׁעַר הַמֶּלֶךְ,LBH
Esth 5:14,וַתֹּאמֶר לוֺ זֶרֶשׁ אִשְׁתּוֺ וְכָל־אֹהֲבָיו יַעֲשׂוּ־עֵץ גָּבֹהַּ חֲמִשִּׁים אַמָּה וּבַבֹּקֶר אֱמֹר לַמֶּלֶךְ וְיִתְלוּ אֶת־מָרְדֳּכַי עָלָיו וּבֹא־עִם־הַמֶּלֶךְ אֶל־הַמִּשְׁתֶּה שָׂמֵחַ וַיִּיטַב הַדָּבָר לִפְנֵי הָמָן וַיַּעַשׂ הָעֵץ,LBH
Esth 6:1,בַּלַּיְלָה הַהוּא נָדְדָה שְׁנַת הַמֶּלֶךְ וַיֹּאמֶר לְהָבִיא אֶת־סֵפֶר הַזִּכְרֹנוֺת דִּבְרֵי הַיָּמִים וַיִּהְיוּ נִקְרָאִים לִפְנֵי הַמֶּלֶךְ,LBH
Esth 6:2,וַיִּמָּצֵא כָתוּב אֲשֶׁר הִגִּיד מָרְדֳּכַי עַל־בִּגְתָנָא וָתֶרֶשׁ שְׁנֵי סָרִיסֵי הַמֶּלֶךְ מִשֹּׁמְרֵי הַסַּף אֲשֶׁר בִּקְשׁוּ לִשְׁלֹחַ יָד בַּמֶּלֶךְ אֲחַשְׁוֵרוֺשׁ,LBH
Esth 6:3,וַיֹּאמֶר הַמֶּלֶךְ מַה־נַּעֲשָׂה יְקָר וּגְדוּלָּה לְמָרְדֳּכַי עַל־זֶה וַיֹּאמְרוּ נַעֲרֵי הַמֶּלֶךְ מְשָׁרְתָיו לֹא־נַעֲשָׂה עִמּוֺ דָּבָר,LBH
Esth 6:4,וַיֹּאמֶר הַמֶּלֶךְ מִי בֶחָצֵר וְהָמָן בָּא לַחֲצַר בֵּית־הַמֶּלֶךְ הַחִיצוֺנָה לֵאמֹר לַמֶּלֶךְ לִתְלוֺת אֶת־מָרְדֳּכַי עַל־הָעֵץ אֲשֶׁר־הֵכִין לוֺ,LBH
Esth 6:5,וַיֹּאמְרוּ נַעֲרֵי הַמֶּלֶךְ אֵלָיו הִנֵּה הָמָן עֹמֵד בֶּחָצֵר וַיֹּאמֶר הַמֶּלֶךְ יָבוֺא,LBH
Esth 6:6,וַיָּבוֺא הָמָן וַיֹּאמֶר לוֺ הַמֶּלֶךְ מַה־לַעֲשׂוֺת בָּאִישׁ אֲשֶׁר הַמֶּלֶךְ חָפֵץ בִּיקָרוֺ וַיֹּאמֶר הָמָן בְּלִבּוֺ לְמִי יַחְפֹּץ הַמֶּלֶךְ לַעֲשׂוֺת יְקָר יוֺתֵר מִמֶּנִּי,LBH
Esth 6:7,וַיֹּאמֶר הָמָן אֶל־הַמֶּלֶךְ אִישׁ אֲשֶׁר הַמֶּלֶךְ חָפֵץ בִּיקָרוֺ,LBH
Esth 6:8,יָבִיאוּ לְבוּשׁ מַלְכוּת אֲשֶׁר לָבַשׁ־בּוֺ הַמֶּלֶךְ וְסוּס אֲשֶׁר רָכַב עָלָיו הַמֶּלֶךְ וַאֲשֶׁר נִתַּן כֶּתֶר מַלְכוּת בְּרֹאשׁוֺ,LBH
Esth 6:9,וְנָתוֺן הַלְּבוּשׁ וְהַסּוּס עַל־יַד־אִישׁ מִשָּׂרֵי הַמֶּלֶךְ הַפַּרְתְּמִים וְהִלְבִּישׁוּ אֶת־הָאִישׁ אֲשֶׁר הַמֶּלֶךְ חָפֵץ בִּיקָרוֺ וְהִרְכִּיבֻהוּ עַל־הַסּוּס בִּרְחוֺב הָעִיר וְקָרְאוּ לְפָנָיו כָּכָה יֵעָשֶׂה לָאִישׁ אֲשֶׁר הַמֶּלֶךְ חָפֵץ בִּיקָרוֺ,LBH
Esth 6:10,וַיֹּאמֶר הַמֶּלֶךְ לְהָמָן מַהֵר קַח אֶת־הַלְּבוּשׁ וְאֶת־הַסּוּס כַּאֲשֶׁר דִּבַּרְתָּ וַעֲשֵׂה־כֵן לְמָרְדֳּכַי הַיְּהוּדִי הַיּוֺשֵׁב בְּשַׁעַר הַמֶּלֶךְ אַל־תַּפֵּל דָּבָר מִכֹּל אֲשֶׁר דִּבַּרְתָּ,LBH
Esth 6:11,וַיִּקַּח הָמָן אֶת־הַלְּבוּשׁ וְאֶת־הַסּוּס וַיַּלְבֵּשׁ אֶת־מָרְדֳּכָי וַיַּרְכִּיבֵהוּ בִּרְחוֺב הָעִיר וַיִּקְרָא לְפָנָיו כָּכָה יֵעָשֶׂה לָאִישׁ אֲשֶׁר הַמֶּלֶךְ חָפֵץ בִּיקָרוֺ,LBH
Esth 6:12,וַיָּשָׁב מָרְדֳּכַי אֶל־שַׁעַר הַמֶּלֶךְ וְהָמָן נִדְחַף אֶל־בֵּיתוֺ אָבֵל וַחֲפוּי רֹאשׁ,LBH
Esth 6:13,וַיְסַפֵּר הָמָן לְזֶרֶשׁ אִשְׁתּוֺ וּלְכָל־אֹהֲבָיו אֵת כָּל־אֲשֶׁר קָרָהוּ וַיֹּאמְרוּ לוֺ חֲכָמָיו וְזֶרֶשׁ אִשְׁתּוֺ אִם מִזֶּרַע הַיְּהוּדִים מָרְדֳּכַי אֲשֶׁר הַחִלּוֺתָ לִנְפֹּל לְפָנָיו לֹא־תוּכַל לוֺ כִּי־נָפוֺל תִּפּוֺל לְפָנָיו,LBH
Esth 6:14,עוֺדָם מְדַבְּרִים עִמּוֺ וְסָרִיסֵי הַמֶּלֶךְ הִגִּיעוּ וַיַּבְהִלוּ לְהָבִיא אֶת־הָמָן אֶל־הַמִּשְׁתֶּה אֲשֶׁר־עָשְׂתָה אֶסְתֵּר,LBH
Esth 7:1,וַיָּבֹא הַמֶּלֶךְ וְהָמָן לִשְׁתּוֺת עִם־אֶסְתֵּר הַמַּלְכָּה,LBH
Esth 7:2,וַיֹּאמֶר הַמֶּלֶךְ לְאֶסְתֵּר גַּם בַּיּוֺם הַשֵּׁנִי בְּמִשְׁתֵּה הַיַּיִן מַה־שְּׁאֵלָתֵךְ אֶסְתֵּר הַמַּלְכָּה וְתִנָּתֵן לָךְ וּמַה־בַּקָּשָׁתֵךְ עַד־חֲצִי הַמַּלְכוּת וְתֵעָשׂ,LBH
Esth 7:3,וַתַּעַן אֶסְתֵּר הַמַּלְכָּה וַתֹּאמַר אִם־מָצָאתִי חֵן בְּעֵינֶיךָ הַמֶּלֶךְ וְאִם־עַל־הַמֶּלֶךְ טוֺב תִּנָּתֶן־לִי נַפְשִׁי בִּשְׁאֵלָתִי וְעַמִּי בְּבַקָּשָׁתִי,LBH
Esth 7:4,כִּי נִמְכַּרְנוּ אֲנִי וְעַמִּי לְהַשְׁמִיד לַהֲרוֺג וּלְאַבֵּד וְאִלּוּ לַעֲבָדִים וְלִשְׁפָחוֺת נִמְכַּרְנוּ הֶחֱרַשְׁתִּי כִּי אֵין הַצָּר שׁוֶֺה בְּנֵזֶק הַמֶּלֶךְ,LBH
Esth 7:5,וַיֹּאמֶר הַמֶּלֶךְ אֲחַשְׁוֵרוֺשׁ וַיֹּאמֶר לְאֶסְתֵּר הַמַּלְכָּה מִי הוּא זֶה וְאֵי־זֶה הוּא אֲשֶׁר־מְלָאוֺ לִבּוֺ לַעֲשׂוֺת כֵּן,LBH
Esth 7:6,וַתֹּאמֶר־אֶסְתֵּר אִישׁ צַר וְאוֺיֵב הָמָן הָרָע הַזֶּה וְהָמָן נִבְעַת מִלִּפְנֵי הַמֶּלֶךְ וְהַמַּלְכָּה,LBH
Esth 7:7,וְהַמֶּלֶךְ קָם בַּחֲמָתוֺ מִמִּשְׁתֵּה הַיַּיִן אֶל־גִּנַּת הַבִּיתָן וְהָמָן עָמַד לְבַקֵּשׁ עַל־נַפְשׁוֺ מֵאֶסְתֵּר הַמַּלְכָּה כִּי רָאָה כִּי־כָלְתָה אֵלָיו הָרָעָה מֵאֵת הַמֶּלֶךְ,LBH
Esth 7:8,וְהַמֶּלֶךְ שָׁב מִגִּנַּת הַבִּיתָן אֶל־בֵּית מִשְׁתֵּה הַיַּיִן וְהָמָן נֹפֵל עַל־הַמִּטָּה אֲשֶׁר אֶסְתֵּר עָלֶיהָ וַיֹּאמֶר הַמֶּלֶךְ הֲגַם לִכְבּוֺשׁ אֶת־הַמַּלְכָּה עִמִּי בַּבָּיִת הַדָּבָר יָצָא מִפִּי הַמֶּלֶךְ וּפְנֵי הָמָן חָפוּ,LBH
Esth 7:9,וַיֹּאמֶר חַרְבוֺנָה אֶחָד מִן־הַסָּרִיסִים לִפְנֵי הַמֶּלֶךְ גַּם הִנֵּה־הָעֵץ אֲשֶׁר־עָשָׂה הָמָן לְמָרְדֳּכַי אֲשֶׁר דִּבֶּר־טוֺב עַל־הַמֶּלֶךְ עֹמֵד בְּבֵית הָמָן גָּבֹהַּ חֲמִשִּׁים אַמָּה וַיֹּאמֶר הַמֶּלֶךְ תְּלֻהוּ עָלָיו,LBH
Esth 7:10,וַיִּתְלוּ אֶת־הָמָן עַל־הָעֵץ אֲשֶׁר־הֵכִין לְמָרְדֳּכָי וַחֲמַת הַמֶּלֶךְ שָׁכָכָה,LBH
Esth 8:1,בַּיּוֺם הַהוּא נָתַן הַמֶּלֶךְ אֲחַשְׁוֵרוֺשׁ לְאֶסְתֵּר הַמַּלְכָּה אֶת־בֵּית הָמָן צֹרֵר הַיְּהוּדִים וּמָרְדֳּכַי בָּא לִפְנֵי הַמֶּלֶךְ כִּי־הִגִּידָה אֶסְתֵּר מַה הוּא־לָהּ,LBH
Esth 8:2,וַיָּסַר הַמֶּלֶךְ אֶת־טַבַּעְתּוֺ אֲשֶׁר הֶעֱבִיר מֵהָמָן וַיִּתְּנָהּ לְמָרְדֳּכָי וַתָּשֶׂם אֶסְתֵּר אֶת־מָרְדֳּכַי עַל־בֵּית הָמָן,LBH
Esth 8:3,וַתּוֺסֶף אֶסְתֵּר וַתְּדַבֵּר לִפְנֵי הַמֶּלֶךְ וַתִּפֹּל לִפְנֵי רַגְלָיו וַתֵּבְךְּ וַתִּתְחַנֶּן־לוֺ לְהַעֲבִיר אֶת־רָעַת הָמָן הָאֲגָגִי וְאֵת מַחֲשַׁבְתּוֺ אֲשֶׁר חָשַׁב עַל־הַיְּהוּדִים,LBH
Esth 8:4,וַיּוֺשֶׁט הַמֶּלֶךְ לְאֶסְתֵּר אֵת שַׁרְבִט הַזָּהָב וַתָּקָם אֶסְתֵּר וַתַּעֲמֹד לִפְנֵי הַמֶּלֶךְ,LBH
Esth 8:5,וַתֹּאמֶר אִם־עַל־הַמֶּלֶךְ טוֺב וְאִם־מָצָאתִי חֵן לְפָנָיו וְכָשֵׁר הַדָּבָר לִפְנֵי הַמֶּלֶךְ וְטוֺבָה אֲנִי בְּעֵינָיו יִכָּתֵב לְהָשִׁיב אֶת־הַסְּפָרִים מַחֲשֶׁבֶת הָמָן בֶּן־הַמְּדָתָא הָאֲגָגִי אֲשֶׁר כָּתַב לְאַבֵּד אֶת־הַיְּהוּדִים אֲשֶׁר בְּכָל־מְדִינוֺת הַמֶּלֶךְ,LBH
Esth 8:6,כִּי אֵיכָכָה אוּכַל וְרָאִיתִי בָּרָעָה אֲשֶׁר־יִמְצָא אֶת־עַמִּי וְאֵיכָכָה אוּכַל וְרָאִיתִי בְּאָבְדַן מוֺלַדְתִּי,LBH
Esth 8:7,וַיֹּאמֶר הַמֶּלֶךְ אֲחַשְׁוֵרֹשׁ לְאֶסְתֵּר הַמַּלְכָּה וּלְמָרְדֳּכַי הַיְּהוּדִי הִנֵּה בֵית־הָמָן נָתַתִּי לְאֶסְתֵּר וְאֹתוֺ תָּלוּ עַל־הָעֵץ עַל אֲשֶׁר־שָׁלַח יָדוֺ בַּיְּהוּדִים,LBH
Esth 8:8,וְאַתֶּם כִּתְבוּ עַל־הַיְּהוּדִים כַּטּוֺב בְּעֵינֵיכֶם בְּשֵׁם הַמֶּלֶךְ וְחִתְמוּ בְּטַבַּעַת הַמֶּלֶךְ כִּי־כְתָב אֲשֶׁר־נִכְתָּב בְּשֵׁם־הַמֶּלֶךְ וְנַחְתּוֺם בְּטַבַּעַת הַמֶּלֶךְ אֵין לְהָשִׁיב,LBH
Esth 8:9,וַיִּקָּרְאוּ סֹפְרֵי־הַמֶּלֶךְ בָּעֵת־הַהִיא בַּחֹדֶשׁ הַשְּׁלִישִׁי הוּא־חֹדֶשׁ סִיוָן בִּשְׁלוֺשָׁה וְעֶשְׂרִים בּוֺ וַיִּכָּתֵב כְּכָל־אֲשֶׁר־צִוָּה מָרְדֳּכַי אֶל־הַיְּהוּדִים וְאֶל הָאֲחַשְׁדַּרְפְּנִים־וְהַפַּחוֺת וְשָׂרֵי הַמְּדִינוֺת אֲשֶׁר מֵהֹדּוּ וְעַד־כּוּשׁ שֶׁבַע וְעֶשְׂרִים וּמֵאָה מְדִינָה מְדִינָה וּמְדִינָה כִּכְתָבָהּ וְעַם וָעָם כִּלְשֹׁנוֺ וְאֶל־הַיְּהוּדִים כִּכְתָבָם וְכִלְשׁוֺנָם,LBH
Esth 8:10,וַיִּכְתֹּב בְּשֵׁם הַמֶּלֶךְ אֲחַשְׁוֵרֹשׁ וַיַּחְתֹּם בְּטַבַּעַת הַמֶּלֶךְ וַיִּשְׁלַח סְפָרִים בְּיַד הָרָצִים בַּסּוּסִים רֹכְבֵי הָרֶכֶשׁ הָאֲחַשְׁתְּרָנִים בְּנֵי הָרַמָּכִים,LBH
Esth 8:11,אֲשֶׁר נָתַן הַמֶּלֶךְ לַיְּהוּדִים אֲשֶׁר בְּכָל־עִיר־וָעִיר לְהִקָּהֵל וְלַעֲמֹד עַל־נַפְשָׁם לְהַשְׁמִיד וְלַהֲרֹג וּלְאַבֵּד אֶת־כָּל־חֵיל עַם וּמְדִינָה הַצָּרִים אֹתָם טַף וְנָשִׁים וּשְׁלָלָם לָבוֺז,LBH
Esth 8:12,בְּיוֺם אֶחָד בְּכָל־מְדִינוֺת הַמֶּלֶךְ אֲחַשְׁוֵרוֺשׁ בִּשְׁלוֺשָׁה עָשָׂר לְחֹדֶשׁ שְׁנֵים־עָשָׂר הוּא־חֹדֶשׁ אֲדָר,LBH
Esth 8:13,פַּתְשֶׁגֶן הַכְּתָב לְהִנָּתֵן דָּת בְּכָל־מְדִינָה וּמְדִינָה גָּלוּי לְכָל־הָעַמִּים וְלִהְיוֺת הַיְּהוּדִים עֲתִידִים לַיּוֺם הַזֶּה לְהִנָּקֵם מֵאֹיְבֵיהֶם,LBH
Esth 8:14,הָרָצִים רֹכְבֵי הָרֶכֶשׁ הָאֲחַשְׁתְּרָנִים יָצְאוּ מְבֹהָלִים וּדְחוּפִים בִּדְבַר הַמֶּלֶךְ וְהַדָּת נִתְּנָה בְּשׁוּשַׁן הַבִּירָה,LBH
Esth 8:15,וּמָרְדֳּכַי יָצָא מִלִּפְנֵי הַמֶּלֶךְ בִּלְבוּשׁ מַלְכוּת תְּכֵלֶת וָחוּר וַעֲטֶרֶת זָהָב גְּדוֺלָה וְתַכְרִיךְ בּוּץ וְאַרְגָּמָן וְהָעִיר שׁוּשָׁן צָהֲלָה וְשָׂמֵחָה,LBH
Esth 8:16,לַיְּהוּדִים הָיְתָה אוֺרָה וְשִׂמְחָה וְשָׂשֹׂן וִיקָר,LBH
Esth 8:17,וּבְכָל־מְדִינָה וּמְדִינָה וּבְכָל־עִיר וָעִיר מְקוֺם אֲשֶׁר דְּבַר־הַמֶּלֶךְ וְדָתוֺ מַגִּיעַ שִׂמְחָה וְשָׂשׂוֺן לַיְּהוּדִים מִשְׁתֶּה וְיוֺם טוֺב וְרַבִּים מֵעַמֵּי הָאָרֶץ מִתְיַהֲדִים כִּי־נָפַל פַּחַד־הַיְּהוּדִים עֲלֵיהֶם,LBH
Esth 9:1,וּבִשְׁנֵים עָשָׂר חֹדֶשׁ הוּא־חֹדֶשׁ אֲדָר בִּשְׁלוֺשָׁה עָשָׂר יוֺם בּוֺ אֲשֶׁר הִגִּיעַ דְּבַר־הַמֶּלֶךְ וְדָתוֺ לְהֵעָשׂוֺת בַּיּוֺם אֲשֶׁר שִׂבְּרוּ אֹיְבֵי הַיְּהוּדִים לִשְׁלוֺט בָּהֶם וְנַהֲפוֺךְ הוּא אֲשֶׁר יִשְׁלְטוּ הַיְּהוּדִים הֵמָּה בְּשֹׂנְאֵיהֶם,LBH
Esth 9:2,נִקְהֲלוּ הַיְּהוּדִים בְּעָרֵיהֶם בְּכָל־מְדִינוֺת הַמֶּלֶךְ אֳחַשְׁוֵרוֺשׁ לִשְׁלֹחַ יָד בִּמְבַקְשֵׁי רָעָתָם וְאִישׁ לֹא־עָמַד לִפְנֵיהֶם כִּי־נָפַל פַּחְדָּם עַל־כָּל־הָעַמִּים,LBH
Esth 9:3,וְכָל־שָׂרֵי הַמְּדִינוֺת וְהָאֲחַשְׁדַּרְפְּנִים וְהַפַּחוֺת וְעֹשֵׂי הַמְּלָאכָה אֲשֶׁר לַמֶּלֶךְ מְנַשְּׂאִים אֶת־הַיְּהוּדִים כִּי־נָפַל פַּחַד־מָרְדֳּכַי עֲלֵיהֶם,LBH
Esth 9:4,כִּי־גָדוֺל מָרְדֳּכַי בְּבֵית הַמֶּלֶךְ וְשָׁמְעוֺ הוֺלֵךְ בְּכָל־הַמְּדִינוֺת כִּי־הָאִישׁ מָרְדֳּכַי הוֺלֵךְ וְגָדוֺל,LBH
Esth 9:5,וַיַּכּוּ הַיְּהוּדִים בְּכָל־אֹיְבֵיהֶם מַכַּת־חֶרֶב וְהֶרֶג וְאַבְדָן וַיַּעֲשׂוּ בְשֹׂנְאֵיהֶם כִּרְצוֺנָם,LBH
Esth 9:6,וּבְשׁוּשַׁן הַבִּירָה הָרְגוּ הַיְּהוּדִים וְאַבֵּד חֲמֵשׁ מֵאוֺת אִישׁ,LBH
Esth 9:7,וְאֵת פַּרְשַׁנְדָּתָא וְאֵת דַּלְפוֺן וְאֵת אַסְפָּתָא,LBH
Esth 9:8,וְאֵת פּוֺרָתָא וְאֵת אֲדַלְיָא וְאֵת אֲרִידָתָא,LBH
Esth 9:9,וְאֵת פַּרְמַשְׁתָּא וְאֵת אֲרִיסַי וְאֵת אֲרִדַי וְאֵת וַיְזָתָא,LBH
Esth 9:10,עֲשֶׂרֶת בְּנֵי הָמָן בֶּן־הַמְּדָתָא צֹרֵר הַיְּהוּדִים הָרָגוּ וּבַבִּזָּה לֹא שָׁלְחוּ אֶת־יָדָם,LBH
Esth 9:11,בַּיּוֺם הַהוּא בָּא מִסְפַּר הַהֲרוּגִים בְּשׁוּשַׁן הַבִּירָה לִפְנֵי הַמֶּלֶךְ,LBH
Esth 9:12,וַיֹּאמֶר הַמֶּלֶךְ לְאֶסְתֵּר הַמַּלְכָּה בְּשׁוּשַׁן הַבִּירָה הָרְגוּ הַיְּהוּדִים וְאַבֵּד חֲמֵשׁ מֵאוֺת אִישׁ וְאֵת עֲשֶׂרֶת בְּנֵי־הָמָן בִּשְׁאָר מְדִינוֺת הַמֶּלֶךְ מֶה עָשׂוּ וּמַה־שְּׁאֵלָתֵךְ וְיִנָּתֵן לָךְ וּמַה־בַּקָּשָׁתֵךְ עוֺד וְתֵעָשׂ,LBH
Esth 9:13,וַתֹּאמֶר אֶסְתֵּר אִם־עַל־הַמֶּלֶךְ טוֺב יִנָּתֵן גַּם־מָחָר לַיְּהוּדִים אֲשֶׁר בְּשׁוּשָׁן לַעֲשׂוֺת כְּדָת הַיּוֺם וְאֵת עֲשֶׂרֶת בְּנֵי־הָמָן יִתְלוּ עַל־הָעֵץ,LBH
Esth 9:14,וַיֹּאמֶר הַמֶּלֶךְ לְהֵעָשׂוֺת כֵּן וַתִּנָּתֵן דָּת בְּשׁוּשָׁן וְאֵת עֲשֶׂרֶת בְּנֵי־הָמָן תָּלוּ,LBH
Esth 9:15,וַיִּקָּהֲלוּ הַיְּהוּדִים אֲשֶׁר־בְּשׁוּשָׁן גַּם בְּיוֺם אַרְבָּעָה עָשָׂר לְחֹדֶשׁ אֲדָר וַיַּהַרְגוּ בְשׁוּשָׁן שְׁלֹשׁ מֵאוֺת אִישׁ וּבַבִּזָּה לֹא שָׁלְחוּ אֶת־יָדָם,LBH
Esth 9:16,וּשְׁאָר הַיְּהוּדִים אֲשֶׁר בִּמְדִינוֺת הַמֶּלֶךְ נִקְהֲלוּ וְעָמֹד עַל־נַפְשָׁם וְנוֺחַ מֵאֹיְבֵיהֶם וְהָרֹג בְּשֹׂנְאֵיהֶם חֲמִשָּׁה וְשִׁבְעִים אָלֶף וּבַבִּזָּה לֹא שָׁלְחוּ אֶת־יָדָם,LBH
Esth 9:17,בְּיוֺם־שְׁלֹשָׁה עָשָׂר לְחֹדֶשׁ אֲדָר וְנוֺחַ בְּאַרְבָּעָה עָשָׂר בּוֺ וְעָשֹׂה אֹתוֺ יוֺם מִשְׁתֶּה וְשִׂמְחָה,LBH
Esth 9:18,וְהַיְּהוּדִים אֲשֶׁר־בְּשׁוּשָׁן נִקְהֲלוּ בִּשְׁלֹשָׁה עָשָׂר בּוֺ וּבְאַרְבָּעָה עָשָׂר בּוֺ וְנוֺחַ בַּחֲמִשָּׁה עָשָׂר בּוֺ וְעָשֹׂה אֹתוֺ יוֺם מִשְׁתֶּה וְשִׂמְחָה,LBH
Esth 9:19,עַל־כֵּן הַיְּהוּדִים הַפְּרָזִים הַיֹּשְׁבִים בְּעָרֵי הַפְּרָזוֺת עֹשִׂים אֵת יוֺם אַרְבָּעָה עָשָׂר לְחֹדֶשׁ אֲדָר שִׂמְחָה וּמִשְׁתֶּה וְיוֺם טוֺב וּמִשְׁלוֺחַ מָנוֺת אִישׁ לְרֵעֵהוּ,LBH
Esth 9:20,וַיִּכְתֹּב מָרְדֳּכַי אֶת־הַדְּבָרִים הָאֵלֶּה וַיִּשְׁלַח סְפָרִים אֶל־כָּל־הַיְּהוּדִים אֲשֶׁר בְּכָל־מְדִינוֺת הַמֶּלֶךְ אֲחַשְׁוֵרוֺשׁ הַקְּרוֺבִים וְהָרְחוֺקִים,LBH
Esth 9:21,לְקַיֵּם עֲלֵיהֶם לִהְיוֺת עֹשִׂים אֵת יוֺם אַרְבָּעָה עָשָׂר לְחֹדֶשׁ אֲדָר וְאֵת יוֺם־חֲמִשָּׁה עָשָׂר בּוֺ בְּכָל־שָׁנָה וְשָׁנָה,LBH
Esth 9:22,כַּיָּמִים אֲשֶׁר־נָחוּ בָהֶם הַיְּהוּדִים מֵאוֺיְבֵיהֶם וְהַחֹדֶשׁ אֲשֶׁר נֶהְפַּךְ לָהֶם מִיָּגוֺן לְשִׂמְחָה וּמֵאֵבֶל לְיוֺם טוֺב לַעֲשׂוֺת אוֺתָם יְמֵי מִשְׁתֶּה וְשִׂמְחָה וּמִשְׁלוֺחַ מָנוֺת אִישׁ לְרֵעֵהוּ וּמַתָּנוֺת לָאֶבְיוֺנִים,LBH
Esth 9:23,וְקִבֵּל הַיְּהוּדִים אֵת אֲשֶׁר־הֵחֵלּוּ לַעֲשׂוֺת וְאֵת אֲשֶׁר־כָּתַב מָרְדֳּכַי אֲלֵיהֶם,LBH
Esth 9:24,כִּי הָמָן בֶּן־הַמְּדָתָא הָאֲגָגִי צֹרֵר כָּל־הַיְּהוּדִים חָשַׁב עַל־הַיְּהוּדִים לְאַבְּדָם וְהִפִּיל פּוּר הוּא הַגּוֺרָל לְהֻמָּם וּלְאַבְּדָם,LBH
Esth 9:25,וּבְבֹאָהּ לִפְנֵי הַמֶּלֶךְ אָמַר עִם־הַסֵּפֶר יָשׁוּב מַחֲשַׁבְתּוֺ הָרָעָה אֲשֶׁר־חָשַׁב עַל־הַיְּהוּדִים עַל־רֹאשׁוֺ וְתָלוּ אֹתוֺ וְאֶת־בָּנָיו עַל־הָעֵץ,LBH
Esth 9:26,עַל־כֵּן קָרְאוּ לַיָּמִים הָאֵלֶּה פוּרִים עַל־שֵׁם הַפּוּר עַל־כֵּן עַל־כָּל־דִּבְרֵי הָאִגֶּרֶת הַזֹּאת וּמָה־רָאוּ עַל־כָּכָה וּמָה הִגִּיעַ אֲלֵיהֶם,LBH
Esth 9:27,קִיְּמוּ וְקִבְּלוּ הַיְּהוּדִים עֲלֵיהֶם וְעַל־זַרְעָם וְעַל כָּל־הַנִּלְוִים עֲלֵיהֶם וְלֹא יַעֲבוֺר לִהְיוֺת עֹשִׂים אֵת שְׁנֵי הַיָּמִים הָאֵלֶּה כִּכְתָבָם וְכִזְמַנָּם בְּכָל־שָׁנָה וְשָׁנָה,LBH
Esth 9:28,וְהַיָּמִים הָאֵלֶּה נִזְכָּרִים וְנַעֲשִׂים בְּכָל־דּוֺר וָדוֺר מִשְׁפָּחָה וּמִשְׁפָּחָה מְדִינָה וּמְדִינָה וְעִיר וָעִיר וִימֵי הַפּוּרִים הָאֵלֶּה לֹא יַעַבְרוּ מִתּוֺךְ הַיְּהוּדִים וְזִכְרָם לֹא־יָסוּף מִזַּרְעָם,LBH
Esth 9:29,וַתִּכְתֹּב אֶסְתֵּר הַמַּלְכָּה בַת־אֲבִיחַיִל וּמָרְדֳּכַי הַיְּהוּדִי אֶת־כָּל־תֹּקֶף לְקַיֵּם אֵת אִגֶּרֶת הַפּוּרִים הַזֹּאת הַשֵּׁנִית,LBH
Esth 9:30,וַיִּשְׁלַח סְפָרִים אֶל־כָּל־הַיְּהוּדִים אֶל־שֶׁבַע וְעֶשְׂרִים וּמֵאָה מְדִינָה מַלְכוּת אֲחַשְׁוֵרוֺשׁ דִּבְרֵי שָׁלוֺם וֶאֱמֶת,LBH
Esth 9:31,לְקַיֵּם אֵת־יְמֵי הַפֻּרִים הָאֵלֶּה בִּזְמַנֵּיהֶם כַּאֲשֶׁר קִיַּם עֲלֵיהֶם מָרְדֳּכַי הַיְּהוּדִי וְאֶסְתֵּר הַמַּלְכָּה וְכַאֲשֶׁר קִיְּמוּ עַל־נַפְשָׁם וְעַל־זַרְעָם דִּבְרֵי הַצֹּמוֺת וְזַעֲקָתָם,LBH
Esth 9:32,וּמַאֲמַר אֶסְתֵּר קִיַּם דִּבְרֵי הַפֻּרִים הָאֵלֶּה וְנִכְתָּב בַּסֵּפֶר,LBH
Esth 10:1,וַיָּשֶׂם הַמֶּלֶךְ אֲחְַוֵרוֺ  מַס עַל־הָאָרֶץ וְאִיֵּי הַיָּם,LBH
Esth 10:2,וְכָל־מַעֲשֵׂה תָקְפּוֺ וּגְבוּרָתוֺ וּפָרָשַׁת גְּדֻלַּת מָרְדֳּכַי אֲשֶׁר גִּדְּלוֺ הַמֶּלֶךְ הֲלוֺא־הֵם כְּתוּבִים עַל־סֵפֶר דִּבְרֵי הַיָּמִים לְמַלְכֵי מָדַי וּפָרָס,LBH
Esth 10:3,כִּי מָרְדֳּכַי הַיְּהוּדִי מִשְׁנֶה לַמֶּלֶךְ אֲחַשְׁוֵרוֺשׁ וְגָדוֺל לַיְּהוּדִים וְרָצוּי לְרֹב אֶחָיו דֹּרֵשׁ טוֺב לְעַמּוֺ וְדֹבֵר שָׁלוֺם לְכָל־זַרְעוֺ,LBH
Dan 1:1,בִּשְׁנַת שָׁלוֺשׁ לְמַלְכוּת יְהוֺיָקִים מֶלֶךְ־יְהוּדָה בָּא נְבוּכַדְנֶאצַּר מֶלֶךְ־בָּבֶל יְרוּשָׁלִַם וַיָּצַר עָלֶיהָ,LBH
Dan 1:2,וַיִּתֵּן אֲדֹנָי בְּיָדוֺ אֶת־יְהוֺיָקִים מֶלֶךְ־יְהוּדָה וּמִקְצָת כְּלֵי בֵית־הָאֱלֹהִים וַיְבִיאֵם אֶרֶץ־שִׁנְעָר בֵּית אֱלֹהָיו וְאֶת־הַכֵּלִים הֵבִיא בֵּית אוֺצַר אֱלֹהָיו,LBH
Dan 1:3,וַיֹּאמֶר הַמֶּלֶךְ לְאַשְׁפְּנַז רַב סָרִיסָיו לְהָבִיא מִבְּנֵי יִשְׂרָאֵל וּמִזֶּרַע הַמְּלוּכָה וּמִן־הַפַּרְתְּמִים,LBH
Dan 1:4,יְלָדִים אֲשֶׁר אֵין־בָּהֶם כָּל־מוּם וְטוֺבֵי מַרְאֶה וּמַשְׂכִּילִים בְּכָל־חָכְמָה וְיֹדְעֵי דַעַת וּמְבִינֵי מַדָּע וַאֲשֶׁר כֹּחַ בָּהֶם לַעֲמֹד בְּהֵיכַל הַמֶּלֶךְ וּלֲלַמְּדָם סֵפֶר וּלְשׁוֺן כַּשְׂדִּים,LBH
Dan 1:5,וַיְמַן לָהֶם הַמֶּלֶךְ דְּבַר־יוֺם בְּיוֺמוֺ מִפַּת־בַּג הַמֶּלֶךְ וּמִיֵּין מִשְׁתָּיו וּלְגַדְּלָם שָׁנִים שָׁלוֺשׁ וּמִקְצָתָם יַעַמְדוּ לִפְנֵי הַמֶּלֶךְ,LBH
Dan 1:6,וַיְהִי בָהֶם מִבְּנֵי יְהוּדָה דָּנִיֵּאל חֲנַנְיָה מִישָׁאֵל וַעֲזַרְיָה,LBH
Dan 1:7,וַיָּשֶׂם לָהֶם שַׂר הַסָּרִיסִים שֵׁמוֺת וַיָּשֶׂם לְדָנִיֵּאל בֵּלְטְשַׁאצַּר וְלַחֲנַנְיָה שַׁדְרַךְ וּלְמִישָׁאֵל מֵישַׁךְ וְלַעֲזַרְיָה עֲבֵד נְגוֺ,LBH
Dan 1:8,וַיָּשֶׂם דָּנִיֵּאל עַל־לִבּוֺ אֲשֶׁר לֹא־יִתְגָּאַל בְּפַתְבַּג הַמֶּלֶךְ וּבְיֵין מִשְׁתָּיו וַיְבַקֵּשׁ מִשַּׂר הַסָּרִיסִים אֲשֶׁר לֹא יִתְגָּאָל,LBH
Dan 1:9,וַיִּתֵּן הָאֱלֹהִים אֶת־דָּנִיֵּאל לְחֶסֶד וּלְרַחֲמִים לִפְנֵי שַׂר הַסָּרִיסִים,LBH
Dan 1:10,וַיֹּאמֶר שַׂר הַסָּרִיסִים לְדָנִיֵּאל יָרֵא אֲנִי אֶת־אֲדֹנִי הַמֶּלֶךְ אֲשֶׁר מִנָּה אֶת־מַאֲכַלְכֶם וְאֶת־מִשְׁתֵּיכֶם אֲשֶׁר לָמָּה יִרְאֶה אֶת־פְּנֵיכֶם זֹעֲפִים מִן־הַיְלָדִים אֲשֶׁר כְּגִילְכֶם וְחִיַּבְתֶּם אֶת־רֹאשִׁי לַמֶּלֶךְ,LBH
Dan 1:11,וַיֹּאמֶר דָּנִיֵּאל אֶל־הַמֶּלְצַר אֲשֶׁר מִנָּה שַׂר הַסָּרִיסִים עַל־דָּנִיֵּאל חֲנַנְיָה מִישָׁאֵל וַעֲזַרְיָה,LBH
Dan 1:12,נַס־נָא אֶת־עֲבָדֶיךָ יָמִים עֲשָׂרָה וְיִתְּנוּ־לָנוּ מִן־הַזֵּרֹעִים וְנֹאכְלָה וּמַיִם וְנִשְׁתֶּה,LBH
Dan 1:13,וְיֵרָאוּ לְפָנֶיךָ מַרְאֵינוּ וּמַרְאֵה הַיְלָדִים הָאֹכְלִים אֵת פַּתְבַּג הַמֶּלֶךְ וְכַאֲשֶׁר תִּרְאֵה עֲשֵׂה עִם־עֲבָדֶיךָ,LBH
Dan 1:14,וַיִּשְׁמַע לָהֶם לַדָּבָר הַזֶּה וַיְנַסֵּם יָמִים עֲשָׂרָה,LBH
Dan 1:15,וּמִקְצָת יָמִים עֲשָׂרָה נִרְאָה מַרְאֵיהֶם טוֺב וּבְרִיאֵי בָּשָׂר מִן־כָּל־הַיְלָדִים הָאֹכְלִים אֵת פַּתְבַּג הַמֶּלֶךְ,LBH
Dan 1:16,וַיְהִי הַמֶּלְצַר נֹשֵׂא אֶת־פַּתְבָּגָם וְיֵין מִשְׁתֵּיהֶם וְנֹתֵן לָהֶם זֵרְעֹנִים,LBH
Dan 1:17,וְהַיְלָדִים הָאֵלֶּה אַרְבַּעְתָּם נָתַן לָהֶם הָאֱלֹהִים מַדָּע וְהַשְׂכֵּל בְּכָל־סֵפֶר וְחָכְמָה וְדָנִיֵּאל הֵבִין בְּכָל־חָזוֺן וַחֲלֹמוֺת,LBH
Dan 1:18,וּלְמִקְצָת הַיָּמִים אֲשֶׁר־אָמַר הַמֶּלֶךְ לַהֲבִיאָם וַיְבִיאֵם שַׂר הַסָּרִיסִים לִפְנֵי נְבֻכַדְנֶצַּר,LBH
Dan 1:19,וַיְדַבֵּר אִתָּם הַמֶּלֶךְ וְלֹא נִמְצָא מִכֻּלָּם כְּדָנִיֵּאל חֲנַנְיָה מִישָׁאֵל וַעֲזַרְיָה וַיַּעַמְדוּ לִפְנֵי הַמֶּלֶךְ,LBH
Dan 1:20,וְכֹל דְּבַר חָכְמַת בִּינָה אֲשֶׁר־בִּקֵּשׁ מֵהֶם הַמֶּלֶךְ וַיִּמְצָאֵם עֶשֶׂר יָדוֺת עַל כָּל־הַחַרְטֻמִּים הָאַשָּׁפִים אֲשֶׁר בְּכָל־מַלְכוּתוֺ,LBH
Dan 1:21,וַיְהִי דָּנִיֵּאל עַד־שְׁנַת אַחַת לְכוֺרֶשׁ הַמֶּלֶךְ,LBH
Dan 2:1,וּבִשְׁנַת שְׁתַּיִם לְמַלְכוּת נְבֻכַדְנֶצַּר חָלַם נְבֻכַדְנֶצַּר חֲלֹמוֺת וַתִּתְפָּעֶם רוּחוֺ וּשְׁנָתוֺ נִהְיְתָה עָלָיו,LBH
Dan 2:2,וַיֹּאמֶר הַמֶּלֶךְ לִקְרֹא לַחַרְטֻמִּים וְלָאַשָּׁפִים וְלַמְכַשְּׁפִים וְלַכַּשְׂדִּים לְהַגִּיד לַמֶּלֶךְ חֲלֹמֹתָיו וַיָּבֹאוּ וַיַּעַמְדוּ לִפְנֵי הַמֶּלֶךְ,LBH
Dan 2:3,וַיֹּאמֶר לָהֶם הַמֶּלֶךְ חֲלוֺם חָלָמְתִּי וַתִּפָּעֶם רוּחִי לָדַעַת אֶת־הַחֲלוֺם,LBH
Dan 2:4,וַיְדַבְּרוּ הַכַּשְדִּים לַמֶּלֶךְ אֲרָמִית,LBH
Dan 8:1,בִּשְׁנַת שָׁלוֺשׁ לְמַלְכוּת בֵּלְאשַׁצַּר הַמֶּלֶךְ חָזוֺן נִרְאָה אֵלַי אֲנִי דָנִיֵּאל אַחֲרֵי הַנִּרְאָה אֵלַי בַּתְּחִלָּה,LBH
Dan 8:2,וָאֶרְאֶה בֶּחָזוֺן וַיְהִי בִּרְאֹתִי וַאֲנִי בְּשׁוּשַׁן הַבִּירָה אֲשֶׁר בְּעֵילָם הַמְּדִינָה וָאֶרְאֶה בֶּחָזוֺן וַאֲנִי הָיִיתִי עַל־אוּבַל אוּלָי,LBH
Dan 8:3,וָאֶשָּׂא עֵינַי וָאֶרְאֶה וְהִנֵּה אַיִל אֶחָד עֹמֵד לִפְנֵי הָאֻבָל וְלוֺ קְרָנָיִם וְהַקְּרָנַיִם גְּבֹהוֺת וְהָאַחַת גְּבֹהָה מִן־הַשֵּׁנִית וְהַגְּבֹהָה עֹלָה בָּאַחֲרֹנָה,LBH
Dan 8:4,רָאִיתִי אֶת־הָאַיִל מְנַגֵּחַ יָמָּה וְצָפוֺנָה וָנֶגְבָּה וְכָל־חַיּוֺת לֹא־יַעַמְדוּ לְפָנָיו וְאֵין מַצִּיל מִיָּדוֺ וְעָשָׂה כִרְצֹנוֺ וְהִגְדִּיל,LBH
Dan 8:5,וַאֲנִי הָיִיתִי מֵבִין וְהִנֵּה צְפִיר־הָעִזִּים בָּא מִן־הַמַּעֲרָב עַל־פְּנֵי כָל־הָאָרֶץ וְאֵין נוֺגֵעַ בָּאָרֶץ וְהַצָּפִיר קֶרֶן חָזוּת בֵּין עֵינָיו,LBH
Dan 8:6,וַיָּבֹא עַד־הָאַיִל בַּעַל הַקְּרָנַיִם אֲשֶׁר רָאִיתִי עֹמֵד לִפְנֵי הָאֻבָל וַיָּרָץ אֵלָיו בַּחֲמַת כֹּחוֺ,LBH
Dan 8:7,וּרְאִיתִיו מַגִּיעַ אֵצֶל הָאַיִל וַיִּתְמַרְמַר אֵלָיו וַיַּךְ אֶת־הָאַיִל וַיְשַׁבֵּר אֶת־שְׁתֵּי קְרָנָיו וְלֹא־הָיָה כֹחַ בָּאַיִל לַעֲמֹד לְפָנָיו וַיַּשְׁלִיכֵהוּ אַרְצָה וַיִּרְמְסֵהוּ וְלֹא־הָיָה מַצִּיל לָאַיִל מִיָּדוֺ,LBH
Dan 8:8,וּצְפִיר הָעִזִּים הִגְדִּיל עַד־מְאֹד וּכְעָצְמוֺ נִשְׁבְּרָה הַקֶּרֶן הַגְּדוֺלָה וַתַּעֲלֶנָה חָזוּת אַרְבַּע תַּחְתֶּיהָ לְאַרְבַּע רוּחוֺת הַשָּׁמָיִם,LBH
Dan 8:9,וּמִן־הָאַחַת מֵהֶם יָצָא קֶרֶן־אַחַת מִצְּעִירָה וַתִּגְדַּל־יֶתֶר אֶל־הַנֶּגֶב וְאֶל־הַמִּזְרָח וְאֶל־הַצֶּבִי,LBH
Dan 8:10,וַתִּגְדַּל עַד־צְבָא הַשָּׁמָיִם וַתַּפֵּל אַרְצָה מִן־הַצָּבָא וּמִן־הַכּוֺכָבִים וַתִּרְמְסֵם,LBH
Dan 8:11,וְעַד שַׂר־הַצָּבָא הִגְדִּיל וּמִמֶּנּוּ הוּרַם הַתָּמִיד וְהֻשְׁלַךְ מְכוֺן מִקְדָּשׁוֺ,LBH
Dan 8:12,וְצָבָא תִּנָּתֵן עַל־הַתָּמִיד בְּפָשַׁע וְתַשְׁלֵךְ אֱמֶת אַרְצָה וְעָשְׂתָה וְהִצְלִיחָה,LBH
Dan 8:13,וָאֶשְׁמְעָה אֶחָד־קָדוֺשׁ מְדַבֵּר וַיֹּאמֶר אֶחָד קָדוֺשׁ לַפַּלְמוֺנִי הַמְדַבֵּר עַד־מָתַי הֶחָזוֺן הַתָּמִיד וְהַפֶּשַׁע שֹׁמֵם תֵּת וְקֹדֶשׁ וְצָבָא מִרְמָס,LBH
Dan 8:14,וַיֹּאמֶר אֵלַי עַד עֶרֶב בֹּקֶר אַלְפַּיִם וּשְׁלֹשׁ מֵאוֺת וְנִצְדַּק קֹדֶשׁ,LBH
Dan 8:15,וַיְהִי בִּרְאֹתִי אֲנִי דָנִיֵּאל אֶת־הֶחָזוֺן וָאֲבַקְשָׁה בִינָה וְהִנֵּה עֹמֵד לְנֶגְדִּי כְּמַרְאֵה־גָבֶר,LBH
Dan 8:16,וָאֶשְׁמַע קוֺל־אָדָם בֵּין אוּלָי וַיִּקְרָא וַיֹּאמַר גַּבְרִיאֵל הָבֵן לְהַלָּז אֶת־הַמַּרְאֶה,LBH
Dan 8:17,וַיָּבֹא אֵצֶל עָמְדִי וּבְבֹאוֺ נִבְעַתִּי וָאֶפְּלָה עַל־פָּנָי וַיֹּאמֶר אֵלַי הָבֵן בֶּן־אָדָם כִּי לְעֶת־קֵץ הֶחָזוֺן,LBH
Dan 8:18,וּבְדַבְּרוֺ עִמִּי נִרְדַּמְתִּי עַל־פָּנַי אָרְצָה וַיִּגַּע־בִּי וַיַּעֲמִידֵנִי עַל־עָמְדִי,LBH
Dan 8:19,וַיֹּאמֶר הִנְנִי מוֺדִיעֲךָ אֵת אֲשֶׁר־יִהְיֶה בְּאַחֲרִית הַזָּעַם כִּי לְמוֺעֵד קֵץ,LBH
Dan 8:20,הָאַיִל אֲשֶׁר־רָאִיתָ בַּעַל הַקְּרָנָיִם מַלְכֵי מָדַי וּפָרָס,LBH
Dan 8:21,וְהַצָּפִיר הַשָּׂעִיר מֶלֶךְ יָוָן וְהַקֶּרֶן הַגְּדוֺלָה אֲשֶׁר בֵּין־עֵינָיו הוּא הַמֶּלֶךְ הָרִאשׁוֺן,LBH
Dan 8:22,וְהַנִּשְׁבֶּרֶת וַתַּעֲמֹדְנָה אַרְבַּע תַּחְתֶּיהָ אַרְבַּע מַלְכֻיוֺת מִגּוֺי יַעֲמֹדְנָה וְלֹא בְכֹחוֺ,LBH
Dan 8:23,וּבְאַחֲרִית מַלְכוּתָם כְּהָתֵם הַפֹּשְׁעִים יַעֲמֹד מֶלֶךְ עַז־פָּנִים וּמֵבִין חִידוֺת,LBH
Dan 8:24,וְעָצַם כֹּחוֺ וְלֹא בְכֹחוֺ וְנִפְלָאוֺת יַשְׁחִית וְהִצְלִיחַ וְעָשָׂה וְהִשְׁחִית עֲצוּמִים וְעַם־קְדֹשִׁים,LBH
Dan 8:25,וְעַל־שִׂכְלוֺ וְהִצְלִיחַ מִרְמָה בְּיָדוֺ וּבִלְבָבוֺ יַגְדִּיל וּבְשַׁלְוָה יַשְׁחִית רַבִּים וְעַל־שַׂר־שָׂרִים יַעֲמֹד וּבְאֶפֶס יָד יִשָּׁבֵר,LBH
Dan 8:26,וּמַרְאֵה הָעֶרֶב וְהַבֹּקֶר אֲשֶׁר נֶאֱמַר אֱמֶת הוּא וְאַתָּה סְתֹם הֶחָזוֺן כִּי לְיָמִים רַבִּים,LBH
Dan 8:27,וַאֲנִי דָנִיֵּאל נִהְיֵיתִי וְנֶחֱלֵיתִי יָמִים וָאָקוּם וָאֶעֱשֶׂה אֶת־מְלֶאכֶת הַמֶּלֶךְ וָאֶשְׁתּוֺמֵם עַל־הַמַּרְאֶה וְאֵין מֵבִין,LBH
Dan 9:1,בִּשְׁנַת אַחַת לְדָרְיָוֶשׁ בֶּן־אֲחַשְׁוֵרוֺשׁ מִזֶּרַע מָדָי אֲשֶׁר הָמְלַךְ עַל מַלְכוּת כַּשְׂדִּים,LBH
Dan 9:2,בִּשְׁנַת אַחַת לְמָלְכוֺ אֲנִי דָּנִיֵּאל בִּינֹתִי בַּסְּפָרִים מִסְפַּר הַשָּׁנִים אֲשֶׁר הָיָה דְבַר־יְהוָה אֶל־יִרְמִיָה הַנָּבִיא לְמַלֹּאות לְחָרְבוֺת יְרוּשָׁלִַם שִׁבְעִים שָׁנָה,LBH
Dan 9:3,וָאֶתְּנָה אֶת־פָּנַי אֶל־אֲדֹנָי הָאֱלֹהִים לְבַקֵּשׁ תְּפִלָּה וְתַחֲנוּנִים בְּצוֺם וְשַׂק וָאֵפֶר,LBH
Dan 9:4,וָאֶתְפַּלְלָה לַיהוָה אֱלֹהַי וָאֶתְוַדֶּה וָאֹמְרָה אָנָּא אֲדֹנָי הָאֵל הַגָּדוֺל וְהַנּוֺרָא שֹׁמֵר הַבְּרִית וְהַחֶסֶד לְאֹהֲבָיו וּלְשֹׁמְרֵי מִצְוֹתָיו,LBH
Dan 9:5,חָטָאנוּ וְעָוִינוּ הִרְַעְנוּ וּמָרָדְנוּ וְסוֺר מִמִּצְוֹתֶךָ וּמִמִּשְׁפָּטֶיךָ,LBH
Dan 9:6,וְלֹא שָׁמַעְנוּ אֶל־עֲבָדֶיךָ הַנְּבִיאִים אֲשֶׁר דִּבְּרוּ בְּשִׁמְךָ אֶל־מְלָכֵינוּ שָׂרֵינוּ וַאֲבֹתֵינוּ וְאֶל כָּל־עַם הָאָרֶץ,LBH
Dan 9:7,לְךָ אֲדֹנָי הַצְּדָקָה וְלָנוּ בֹּשֶׁת הַפָּנִים כַּיּוֺם הַזֶּה לְאִישׁ יְהוּדָה וּלְיוֺשְׁבֵי יְרוּשָׁלִַם וּלְכָל־יִשְׂרָאֵל הַקְּרֹבִים וְהָרְחֹקִים בְּכָל־הָאֲרָצוֺת אֲשֶׁר הִדַּחְתָּם שָׁם בְּמַעֲלָם אֲשֶׁר מָעֲלוּ־בָךְ,LBH
Dan 9:8,יְהוָה לָנוּ בֹּשֶׁת הַפָּנִים לִמְלָכֵינוּ לְשָׂרֵינוּ וְלַאֲבֹתֵינוּ אֲשֶׁר חָטָאנוּ לָךְ,LBH
Dan 9:9,לַאדֹנָי אֱלֹהֵינוּ הָרַחֲמִים וְהַסְּלִחוֺת כִּי מָרַדְנוּ בּוֺ,LBH
Dan 9:10,וְלֹא שָׁמַעְנוּ בְּקוֺל יְהוָה אֱלֹהֵינוּ לָלֶכֶת בְּתוֺרֹתָיו אֲשֶׁר נָתַן לְפָנֵינוּ בְּיַד עֲבָדָיו הַנְּבִיאִים,LBH
Dan 9:11,וְכָל־יִשְׂרָאֵל עָבְרוּ אֶת־תּוֺרָתֶךָ וְסוֺר לְבִלְתִּי שְׁמוֺעַ בְּקֹלֶךָ וַתִּתַּךְ עָלֵינוּ הָאָלָה וְהַשְּׁבֻעָה אֲשֶׁר כְּתוּבָה בְּתוֺרַת מֹשֶׁה עֶבֶד־הָאֱלֹהִים כִּי חָטָאנוּ לוֺ,LBH
Dan 9:12,וַיָּקֶם אֶת־דְּבָרוֺ  אֲשֶׁר־דִּבֶּר עָלֵינוּ וְעַל שֹׁפְטֵינוּ אֲשֶׁר שְׁפָטוּנוּ לְהָבִיא עָלֵינוּ רָעָה גְדֹלָה אֲשֶׁר לֹא־נֶעֶשְׂתָה תַּחַת כָּל־הַשָּׁמַיִם כַּאֲשֶׁר נֶעֶשְׂתָה בִּירוּשָׁלִָם,LBH
Dan 9:13,כַּאֲשֶׁר כָּתוּב בְּתוֺרַת מֹשֶׁה אֵת כָּל־הָרָעָה הַזֹּאת בָּאָה עָלֵינוּ וְלֹא־חִלִּינוּ אֶת־פְּנֵי יְהוָה אֱלֹהֵינוּ לָשׁוּב מֵעֲוֹנֵנוּ וּלְהַשְׂכִּיל בַּאֲמִתֶּךָ,LBH
Dan 9:14,וַיִּשְׁקֹד יְהוָה עַל־הָרָעָה וַיְבִיאֶהָ עָלֵינוּ כִּי־צַדִּיק יְהוָה אֱלֹהֵינוּ עַל־כָּל־מַעֲשָׂיו אֲשֶׁר עָשָׂה וְלֹא שָׁמַעְנוּ בְּקֹלוֺ,LBH
Dan 9:15,וְעַתָּה אֲדֹנָי אֱלֹהֵינוּ אֲשֶׁר הוֺצֵאתָ אֶת־עַמְּךָ מֵאֶרֶץ מִצְרַיִם בְּיָד חֲזָקָה וַתַּעַשׂ־לְךָ שֵׁם כַּיּוֺם הַזֶּה חָטָאנוּ רָשָׁעְנוּ,LBH
Dan 9:16,אֲדֹנָי כְּכָל־צִדְקֹתֶךָ יָשָׁב־נָא אַפְּךָ וַחֲמָתְךָ מֵעִירְךָ יְרוּשָׁלִַם הַר־קָדְשֶׁךָ כִּי בַחֲטָאֵינוּ וּבַעֲוֹנוֺת אֲבֹתֵינוּ יְרוּשָׁלִַם וְעַמְּךָ לְחֶרְפָּה לְכָל־סְבִיבֹתֵינוּ,LBH
Dan 9:17,וְעַתָּה שְׁמַע אֱלֹהֵינוּ אֶל־תְּפִלַּת עַבְדְּךָ וְאֶל־תַּחֲנוּנָיו וְהָאֵר פָּנֶיךָ עַל־מִקְדָּשְׁךָ הַשָּׁמֵם לְמַעַן אֲדֹנָי,LBH
Dan 9:18,הַטֵּה אֱלֹהַי אָזְנְךָ וּשֲׁמָע פְּקַח עֵינֶיךָ וּרְאֵה שֹׁמְמֹתֵינוּ וְהָעִיר אֲשֶׁר־נִקְרָא שִׁמְךָ עָלֶיהָ כִּי לֹא עַל־צִדְקֹתֵינוּ אֲנַחְנוּ מַפִּילִים תַּחֲנוּנֵינוּ לְפָנֶיךָ כִּי עַל־רַחֲמֶיךָ הָרַבִּים,LBH
Dan 9:19,אֲדֹנָי שְׁמָעָה אֲדֹנָי סְלָחָה אֲדֹנָי הַקֲשִׁיבָה וַעֲשֵׂה אַל־תְּאַחַר לְמַעֲנְךָ אֱלֹהַי כִּי־שִׁמְךָ נִקְרָא עַל־עִירְךָ וְעַל־עַמֶּךָ,LBH
Dan 9:20,וְעוֺד אֲנִי מְדַבֵּר וּמִתְפַּלֵּל וּמִתְוַדֶּה חַטָּאתִי וְחַטַּאת עַמִּי יִשְׂרָאֵל וּמַפִּיל תְּחִנָּתִי לִפְנֵי יְהוָה אֱלֹהַי עַל הַר־קֹדֶשׁ אֱלֹהָי,LBH
Dan 9:21,וְעוֺד אֲנִי מְדַבֵּר בַּתְּפִלָּה וְהָאִישׁ גַּבְרִיאֵל אֲשֶׁר רָאִיתִי בֶחָזוֺן בַּתְּחִלָּה מֻעָף בִּיעָף נֹגֵעַ אֵלַי כְּעֵת מִנְחַת־עָרֶב,LBH
Dan 9:22,וַיָּבֶן וַיְדַבֵּר עִמִּי וַיֹּאמַר דָּנִיֵּאל עַתָּה יָצָאתִי לְהַשְׂכִּילְךָ בִינָה,LBH
Dan 9:23,בִּתְחִלַּת תַּחֲנוּנֶיךָ יָצָא דָבָר וַאֲנִי בָּאתִי לְהַגִּיד כִּי חֲמוּדוֺת אָתָּה וּבִין בַּדָּבָר וְהָבֵן בַּמַּרְאֶה,LBH
Dan 9:24,שָׁבֻעִים שִׁבְעִים נֶחְתַּךְ עַל־עַמְּךָ וְעַל־עִיר קָדְשֶׁךָ לְכַלֵּא הַפֶּשַׁע וּלְהָתֵם חַטָּאת וּלְכַפֵּר עָוֹן וּלְהָבִיא צֶדֶק עֹלָמִים וְלַחְתֹּם חָזוֺן וְנָבִיא וְלִמְשֹׁחַ קֹדֶשׁ קָדָשִׁים,LBH
Dan 9:25,וְתֵדַע וְתַשְׂכֵּל מִן־מֹצָא דָבָר לְהָשִׁיב וְלִבְנוֺת יְרוּשָׁלִַם עַד־מָשִׁיחַ נָגִיד שָׁבֻעִים שִׁבְעָה וְשָׁבֻעִים שִׁשִּׁים וּשְׁנַיִם תָּשׁוּב וְנִבְנְתָה רְחוֺב וְחָרוּץ וּבְצוֺק הָעִתִּים,LBH
Dan 9:26,וְאַחֲרֵי הַשָּׁבֻעִים שִׁשִּׁים וּשְׁנַיִם יִכָּרֵת מָשִׁיחַ וְאֵין לוֺ וְהָעִיר וְהַקֹּדֶשׁ יַשְׁחִית עַם נָגִיד הַבָּא וְקִצּוֺ בַשֶּׁטֶף וְעַד קֵץ מִלְחָמָה נֶחֱרֶצֶת שֹׁמֵמוֺת,LBH
Dan 9:27,וְהִגְבִּיר בְּרִית לָרַבִּים שָׁבוּעַ אֶחָד וַחֲצִי הַשָּׁבוּעַ יַשְׁבִּית זֶבַח וּמִנְחָה וְעַל כְּנַף שִׁקּוּצִים מְשֹׁמֵם וְעַד־כָּלָה וְנֶחֱרָצָה תִּתַּךְ עַל־שֹׁמֵם,LBH
Dan 10:1,בִּשְׁנַת שָׁלוֺשׁ לְכוֺרֶשׁ מֶלֶךְ פָּרַס דָּבָר נִגְלָה לְדָנִיֵּאל אֲשֶׁר־נִקְרָא שְׁמוֺ בֵּלְטְשַׁאצַּר וֶאֱמֶת הַדָּבָר וְצָבָא גָדוֺל וּבִין אֶת־הַדָּבָר וּבִינָה לוֺ בַּמַּרְאֶה,LBH
Dan 10:2,בַּיָּמִים הָהֵם אֲנִי דָנִיֵּאל הָיִיתִי מִתְאַבֵּל שְׁלֹשָׁה שָׁבֻעִים יָמִים,LBH
Dan 10:3,לֶחֶם חֲמֻדוֺת לֹא אָכַלְתִּי וּבָשָׂר וָיַיִן לֹא־בָא אֶל־פִּי וְסוֺךְ לֹא־סָכְתִּי עַד־מְלֹאת שְׁלֹשֶׁת שָׁבֻעִים יָמִים,LBH
Dan 10:4,וּבְיוֺם עֶשְׂרִים וְאַרְבָּעָה לַחֹדֶשׁ הָרִאשׁוֺן וַאֲנִי הָיִיתִי עַל יַד הַנָּהָר הַגָּדוֺל הוּא חִדָּקֶל,LBH
Dan 10:5,וָאֶשָּׂא אֶת־עֵינַי וָאֵרֶא וְהִנֵּה אִישׁ־אֶחָד לָבוּשׁ בַּדִּים וּמָתְנָיו חֲגֻרִים בְּכֶתֶם אוּפָז,LBH
Dan 10:6,וּגְוִיָּתוֺ כְתַרְשִׁישׁ וּפָנָיו כְּמַרְאֵה בָרָק וְעֵינָיו כְּלַפִּידֵי אֵשׁ וּזְרֹעֹתָיו וּמַרְגְּלֹתָיו כְּעֵין נְחֹשֶׁת קָלָל וְקוֺל דְּבָרָיו כְּקוֺל הָמוֺן,LBH
Dan 10:7,וְרָאִיתִי אֲנִי דָנִיֵּאל לְבַדִּי אֶת־הַמַּרְאָה וְהָאֲנָשִׁים אֲשֶׁר הָיוּ עִמִּי לֹא רָאוּ אֶת־הַמַּרְאָה אֲבָל חֲרָדָה גְדֹלָה נָפְלָה עֲלֵיהֶם וַיִּבְרְחוּ בְּהֵחָבֵא,LBH
Dan 10:8,וַאֲנִי נִשְׁאַרְתִּי לְבַדִּי וָאֶרְאֶה אֶת־הַמַּרְאָה הַגְּדֹלָה הַזֹּאת וְלֹא נִשְׁאַר־בִּי כֹּח וְהוֺדִי נֶהְפַּךְ עָלַי לְמַשְׁחִית וְלֹא עָצַרְתִּי כֹּחַ,LBH
Dan 10:9,וָאֶשְׁמַע אֶת־קוֺל דְּבָרָיו וּכְשָׁמְעִי אֶת־קוֺל דְּבָרָיו וַאֲנִי הָיִיתִי נִרְדָּם עַל־פָּנַי וּפָנַי אָרְצָה,LBH
Dan 10:10,וְהִנֵּה־יָד נָגְעָה בִּי וַתְּנִיעֵנִי עַל־בִּרְכַּי וְכַפּוֺת יָדָי,LBH
Dan 10:11,וַיֹּאמֶר אֵלַי דָּנִיֵּאל אִישׁ־חֲמֻדוֺת הָבֵן בַּדְּבָרִים אֲשֶׁר אָנֹכִי דֹבֵר אֵלֶיךָ וַעֲמֹד עַל־עָמְדֶךָ כִּי עַתָּה שֻׁלַּחְתִּי אֵלֶיךָ וּבְדַבְּרוֺ עִמִּי אֶת־הַדָּבָר הַזֶּה עָמַדְתִּי מַרְעִיד,LBH
Dan 10:12,וַיֹּאמֶר אֵלַי אַל־תִּירָא דָנִיֵּאל כִּי מִן־הַיּוֺם הָרִאשׁוֺן אֲשֶׁר נָתַתָּ אֶת־לִבְּךָ לְהָבִין וּלְהִתְעַנּוֺת לִפְנֵי אֱלֹהֶיךָ נִשְׁמְעוּ דְבָרֶיךָ וַאֲנִי־בָאתִי בִּדְבָרֶיךָ,LBH
Dan 10:13,וְשַׂר מַלְכוּת פָּרַס עֹמֵד לְנֶגְדִּי עֶשְׂרִים וְאֶחָד יוֺם וְהִנֵּה מִיכָאֵל אַחַד הַשָּׂרִים הָרִאשֹׁנִים בָּא לְעָזְרֵנִי וַאֲנִי נוֺתַרְתִּי שָׁם אֵצֶל מַלְכֵי פָרָס,LBH
Dan 10:14,וּבָאתִי לַהֲבִינְךָ אֵת אֲשֶׁר־יִקְרָה לְעַמְּךָ בְּאַחֲרִית הַיָּמִים כִּי־עוֺד חָזוֺן לַיָּמִים,LBH
Dan 10:15,וּבְדַבְּרוֺ עִמִּי כַּדְּבָרִים הָאֵלֶּה נָתַתִּי פָנַי אַרְצָה וְנֶאֱלָמְתִּי,LBH
Dan 10:16,וְהִנֵּה כִּדְמוּת בְּנֵי אָדָם נֹגֵעַ עַל־שְׂפָתָי וָאֶפְתַּח־פִּי וָאֲדַבְּרָה וָאֹמְרָה אֶל־הָעֹמֵד לְנֶגְדִּי אֲדֹנִי בַּמַּרְאָה נֶהֶפְכוּ צִירַי עָלַי וְלֹא עָצַרְתִּי כֹּחַ,LBH
Dan 10:17,וְהֵיךְ יוּכַל עֶבֶד אֲדֹנִי זֶה לְדַבֵּר עִם־אֲדֹנִי זֶה וַאֲנִי מֵעַתָּה לֹא־יַעֲמָד־בִּי כֹחַ וּנְשָׁמָה לֹא נִשְׁאֲרָה־בִי,LBH
Dan 10:18,וַיֹּסֶף וַיִּגַּע־בִּי כְּמַרְאֵה אָדָם וַיְחַזְּקֵנִי,LBH
Dan 10:19,וַיֹּאמֶר אַל־תִּירָא אִישׁ־חֲמֻדוֺת שָׁלוֺם לָךְ חֲזַק וַחֲזָק וּכְדַבְּרוֺ עִמִּי הִתְחַזַּקְתִּי וָאֹמְרָה יְדַבֵּר אֲדֹנִי כִּי חִזַּקְתָּנִי,LBH
Dan 10:20,וַיֹּאמֶר הֲיָדַעְתָּ לָמָּה־בָּאתִי אֵלֶיךָ וְעַתָּה אָשׁוּב לְהִלָּחֵם עִם־שַׂר פָּרָס וַאֲנִי יוֺצֵא וְהִנֵּה שַׂר־יָוָן בָּא,LBH
Dan 10:21,אֲבָל אַגִּיד לְךָ אֶת־הָרָשׁוּם בִּכְתָב אֱמֶת וְאֵין אֶחָד מִתְחַזֵּק עִמִּי עַל־אֵלֶּה כִּי אִם־מִיכָאֵל שַׂרְכֶם,LBH
Dan 11:1,וַאֲנִי בִּשְׁנַת אַחַת לְדָרְיָוֶשׁ הַמָּדִי עָמְדִי לְמַחֲזִיק וּלְמָעוֺז לוֺ,LBH
Dan 11:2,וְעַתָּה אֱמֶת אַגִּיד לָךְ הִנֵּה־עוֺד שְׁלֹשָׁה מְלָכִים עֹמְדִים לְפָרַס וְהָרְבִיעִי יַעֲשִׁיר עֹשֶׁר־גָּדוֺל מִכֹּל וּכְחֶזְקָתוֺ בְעָשְׁרוֺ יָעִיר הַכֹּל אֵת מַלְכוּת יָוָן,LBH
Dan 11:3,וְעָמַד מֶלֶךְ גִּבּוֺר וּמָשַׁל מִמְשָׁל רַב וְעָשָׂה כִּרְצוֺנוֺ,LBH
Dan 11:4,וּכְעָמְדוֺ תִּשָּׁבֵר מַלְכוּתוֺ וְתֵחָץ לְאַרְבַּע רוּחוֺת הַשָּׁמָיִם וְלֹא לְאַחֲרִיתוֺ וְלֹא כְמָשְׁלוֺ אֲשֶׁר מָשָׁל כִּי תִנָּתֵשׁ מַלְכוּתוֺ וְלַאֲחֵרִים מִלְּבַד־אֵלֶּה,LBH
Dan 11:5,וְיֶחֱזַק מֶלֶךְ־הַנֶּגֶב וּמִן־שָׂרָיו וְיֶחֱזַק עָלָיו וּמָשָׁל מִמְשָׁל רַב מֶמְשַׁלְתּוֺ,LBH
Dan 11:6,וּלְקֵץ שָׁנִים יִתְחַבָּרוּ וּבַת מֶלֶךְ־הַנֶּגֶב תָּבוֺא אֶל־מֶלֶךְ הַצָּפוֺן לַעֲשׂוֺת מֵישָׁרִים וְלֹא־תַעְצֹר כּוֺחַ הַזְּרוֺעַ וְלֹא יַעֲמֹד וּזְרֹעוֺ וְתִנָּתֵן הִיא וּמְבִיאֶיהָ וְהַיֹּלְדָהּ וּמַחֲזִקָהּ בָּעִתִּים,LBH
Dan 11:7,וְעָמַד מִנֵּצֶר שָׁרָשֶׁיהָ כַּנּוֺ וְיָבֹא אֶל־הַחַיִל וְיָבֹא בְּמָעוֺז מֶלֶךְ הַצָּפוֺן וְעָשָׂה בָהֶם וְהֶחֱזִיק,LBH
Dan 11:8,וְגַם אֱלֹהֵיהֶם עִם־נְסִכֵיהֶם עִם־כְּלֵי חֶמְדָּתָם כֶּסֶף וְזָהָב בַּשְּׁבִי יָבִא מִצְרָיִם וְהוּא שָׁנִים יַעֲמֹד מִמֶּלֶךְ הַצָּפוֺן,LBH
Dan 11:9,וּבָא בְּמַלְכוּת מֶלֶךְ הַנֶּגֶב וְשָׁב אֶל־אַדְמָתוֺ,LBH
Dan 11:10,וּבָנָיו יִתְגָּרוּ וְאָסְפוּ הֲמוֺן חֲיָלִים רַבִּים וּבָא בוֺא וְשָׁטַף וְעָבָר וְיָשֹׁב וְיִתְגָּרֶה עַד־מָעֻזּוֺ,LBH
Dan 11:11,וְיִתְמַרְמַר מֶלֶךְ הַנֶּגֶב וְיָצָא וְנִלְחַם עִמּוֺ עִם־מֶלֶךְ הַצָּפוֺן וְהֶעֱמִיד הָמוֺן רָב וְנִתַּן הֶהָמוֺן בְּיָדוֺ,LBH
Dan 11:12,וְנִשָּׂא הֶהָמוֺן וְרָם לְבָבוֺ וְהִפִּיל רִבֹּאוֺת וְלֹא יָעוֺז,LBH
Dan 11:13,וְשָׁב מֶלֶךְ הַצָּפוֺן וְהֶעֱמִיד הָמוֺן רַב מִן־הָרִאשׁוֺן וּלְקֵץ הָעִתִּים שָׁנִים יָבוֺא בוֺא בְּחַיִל גָּדוֺל וּבִרְכוּשׁ רָב,LBH
Dan 11:14,וּבָעִתִּים הָהֵם רַבִּים יַעַמְדוּ עַל־מֶלֶךְ הַנֶּגֶב וּבְנֵי פָּרִיצֵי עַמְּךָ יִנַּשְּׂאוּ לְהַעֲמִיד חָזוֺן וְנִכְשָׁלוּ,LBH
Dan 11:15,וְיָבֹא מֶלֶךְ הַצָּפוֺן וְיִשְׁפֹּךְ סוֺלֲלָה וְלָכַד עִיר מִבְצָרוֺת וּזְרֹעוֺת הַנֶּגֶב לֹא יַעֲמֹדוּ וְעַם מִבְחָרָיו וְאֵין כֹּחַ לַעֲמֹד,LBH
Dan 11:16,וְיַעַשׂ הַבָּא אֵלָיו כִּרְצוֺנוֺ וְאֵין עוֺמֵד לְפָנָיו וְיַעֲמֹד בְּאֶרֶץ־הַצְּבִי וְכָלָה בְיָדוֺ,LBH
Dan 11:17,וְיָשֵׂם פָּנָיו לָבוֺא בְּתֹקֶף כָּל־מַלְכוּתוֺ וִישָׁרִים עִמּוֺ וְעָשָׂה וּבַת הַנָּשִׁים יִתֶּן־לוֺ לְהַשְׁחִיתָהּ וְלֹא תַעֲמֹד וְלֹא־לוֺ תִהְיֶה,LBH
Dan 11:18,וְיֵָם  פָּנָיו לְאִיִּים וְלָכַד רַבִּים וְהִשְׁבִּית קָצִין חֶרְפָּתוֺ לוֺ בִּלְתִּי חֶרְפָּתוֺ יָשִׁיב לוֺ,LBH
Dan 11:19,וְיָשֵׁב פָּנָיו לְמָעוּזֵּי אַרְצוֺ וְנִכְשַׁל וְנָפַל וְלֹא יִמָּצֵא,LBH
Dan 11:20,וְעָמַד עַל־כַּנּוֺ מַעֲבִיר נוֺגֵשׂ הֶדֶר מַלְכוּת וּבְיָמִים אֲחָדִים יִשָּׁבֵר וְלֹא בְאַפַּיִם וְלֹא בְמִלְחָמָה,LBH
Dan 11:21,וְעָמַד עַל־כַּנּוֺ נִבְזֶה וְלֹא־נָתְנוּ עָלָיו הוֺד מַלְכוּת וּבָא בְשַׁלְוָה וְהֶחֱזִיק מַלְכוּת בַּחֲלַקְלַקּוֺת,LBH
Dan 11:22,וּזְרֹעוֺת הַשֶּׁטֶף יִשָּׁטְפוּ מִלְּפָנָיו וְיִשָּׁבֵרוּ וְגַם נְגִיד בְּרִית,LBH
Dan 11:23,וּמִן־הִתְחַבְּרוּת אֵלָיו יַעֲשֶׂה מִרְמָה וְעָלָה וְעָצַם בִּמְעַט־גּוֺי,LBH
Dan 11:24,בְּשַׁלְוָה וּבְמִשְׁמַנֵּי מְדִינָה יָבוֺא וְעָשָׂה אֲשֶׁר לֹא־עָשׂוּ אֲבֹתָיו וַאֲבוֺת אֲבֹתָיו בִּזָּה וְשָׁלָל וּרְכוּשׁ לָהֶם יִבְזוֺר וְעַל מִבְצָרִים יְחַשֵּׁב מַחְשְׁבֹתָיו וְעַד־עֵת,LBH
Dan 11:25,וְיָעֵר כֹּחוֺ וּלְבָבוֺ עַל־מֶלֶךְ הַנֶּגֶב בְּחַיִל גָּדוֺל וּמֶלֶךְ הַנֶּגֶב יִתְגָּרֶה לַמִּלְחָמָה בְּחַיִל־גָּדוֺל וְעָצוּם עַד־מְאֹד וְלֹא יַעֲמֹד כִּי־יַחְשְׁבוּ עָלָיו מַחֲשָׁבוֺת,LBH
Dan 11:26,וְאֹכְלֵי פַת־בָּגוֺ יִשְׁבְּרוּהוּ וְחֵילוֺ יִשְׁטוֺף וְנָפְלוּ חֲלָלִים רַבִּים,LBH
Dan 11:27,וּשְׁנֵיהֶם הַמְּלָכִים לְבָבָם לְמֵרָע וְעַל־שֻׁלְחָן אֶחָד כָּזָב יְדַבֵּרוּ וְלֹא תִצְלָח כִּי־עוֺד קֵץ לַמּוֺעֵד,LBH
Dan 11:28,וְיָשֹׁב אַרְצוֺ בִּרְכוּשׁ גָּדוֺל וּלְבָבוֺ עַל־בְּרִית קֹדֶשׁ וְעָשָׂה וְשָׁב לְאַרְצוֺ,LBH
Dan 11:29,לַמּוֺעֵד יָשׁוּב וּבָא בַנֶּגֶב וְלֹא־תִהְיֶה כָרִאשֹׁנָה וְכָאַחֲרֹנָה,LBH
Dan 11:30,וּבָאוּ בוֺ צִיִּים כִּתִּים וְנִכְאָה וְשָׁב וְזָעַם עַל־בְּרִית־קוֺדֶשׁ וְעָשָׂה וְשָׁב וְיָבֵן עַל־עֹזְבֵי בְּרִית קֹדֶשׁ,LBH
Dan 11:31,וּזְרֹעִים מִמֶּנּוּ יַעֲמֹדוּ וְחִלְּלוּ הַמִּקְדָּשׁ הַמָּעוֺז וְהֵסִירוּ הַתָּמִיד וְנָתְנוּ הַשִּׁקּוּץ מְשׁוֺמֵם,LBH
Dan 11:32,וּמַרְשִׁיעֵי בְרִית יַחֲנִיף בַּחֲלַקּוֺת וְעַם יֹדְעֵי אֱלֹהָיו יַחֲזִקוּ וְעָשׂוּ,LBH
Dan 11:33,וּמַשְׂכִּילֵי עָם יָבִינוּ לָרַבִּים וְנִכְשְׁלוּ בְּחֶרֶב וּבְלֶהָבָה בִּשְׁבִי וּבְבִזָּה יָמִים,LBH
Dan 11:34,וּבְהִכָּשְׁלָם יֵעָזְרוּ עֵזֶר מְעָט וְנִלְווּ עֲלֵיהֶם רַבִּים בַּחֲלַקְלַקּוֺת,LBH
Dan 11:35,וּמִן־הַמַּשְׂכִּילִים יִכָּשְׁלוּ לִצְרוֺף בָּהֶם וּלְבָרֵר וְלַלְבֵּן עַד־עֵת קֵץ כִּי־עוֺד לַמּוֺעֵד,LBH
Dan 11:36,וְעָשָׂה כִרְצוֺנוֺ הַמֶּלֶךְ וְיִתְרוֺמֵם וְיִתְגַּדֵּל עַל־כָּל־אֵל וְעַל אֵל אֵלִים יְדַבֵּר נִפְלָאוֺת וְהִצְלִיחַ עַד־כָּלָה זַעַם כִּי נֶחֱרָצָה נֶעֱשָׂתָה,LBH
Dan 11:37,וְעַל־אֱלֹהֵי אֲבֹתָיו לֹא יָבִין וְעַל־חֶמְדַּת נָשִׁים וְעַל־כָּל־אֱלוֺהַּ לֹא יָבִין כִּי עַל־כֹּל יִתְגַּדָּל,LBH
Dan 11:38,וְלֶאֱלֹהַּ מָעֻזִּים עַל־כַּנּוֺ יְכַבֵּד וְלֶאֱלוֺהַּ אֲשֶׁר לֹא־יְדָעֻהוּ אֲבֹתָיו יְכַבֵּד בְּזָהָב וּבְכֶסֶף וּבְאֶבֶן יְקָרָה וּבַחֲמֻדוֺת,LBH
Dan 11:39,וְעָשָׂה לְמִבְצְרֵי מָעֻזִּים עִם־אֱלוֺהַּ נֵכָר אֲשֶׁר יַכִּיר יַרְבֶּה כָבוֺד וְהִמְשִׁילָם בָּרַבִּים וַאֲדָמָה יְחַלֵּק בִּמְחִיר,LBH
Dan 11:40,וּבְעֵת קֵץ יִתְנַגַּח עִמּוֺ מֶלֶךְ הַנֶּגֶב וְיִשְׂתָּעֵר עָלָיו מֶלֶךְ הַצָּפוֺן בְּרֶכֶב וּבְפָרָשִׁים וּבָאֳנִיּוֺת רַבּוֺת וּבָא בַאֲרָצוֺת וְשָׁטַף וְעָבָר,LBH
Dan 11:41,וּבָא בְּאֶרֶץ הַצְּבִי וְרַבּוֺת יִכָּשֵׁלוּ וְאֵלֶּה יִמָּלְטוּ מִיָּדוֺ אֱדוֺם וּמוֺאָב וְרֵאשִׁית בְּנֵי עַמּוֺן,LBH
Dan 11:42,וְיִשְׁלַח יָדוֺ בַּאֲרָצוֺת וְאֶרֶץ מִצְרַיִם לֹא תִהְיֶה לִפְלֵיטָה,LBH
Dan 11:43,וּמָשַׁל בְּמִכְמַנֵּי הַזָּהָב וְהַכֶּסֶף וּבְכֹל חֲמֻדוֺת מִצְרָיִם וְלֻבִים וְכֻשִׁים בְּמִצְעָדָיו,LBH
Dan 11:44,וּשְׁמֻעוֺת יְבַהֲלֻהוּ מִמִּזְרָח וּמִצָּפוֺן וְיָצָא בְּחֵמָא גְדֹלָה לְהַשְׁמִיד וּלְהַחֲרִים רַבִּים,LBH
Dan 11:45,וְיִטַּע אָהֳלֶי אַפַּדְנוֺ בֵּין יַמִּים לְהַר־צְבִי־קֹדֶשׁ וּבָא עַד־קִצּוֺ וְאֵין עוֺזֵר לוֺ,LBH
Dan 12:1,וּבָעֵת הַהִיא יַעֲמֹד מִיכָאֵל הַשַּׂר הַגָּדוֺל הָעֹמֵד עַל־בְּנֵי עַמֶּךָ וְהָיְתָה עֵת צָרָה אֲשֶׁר לֹא־נִהְיְתָה מִהְיוֺת גּוֺי עַד הָעֵת הַהִיא וּבָעֵת הַהִיא יִמָּלֵט עַמְּךָ כָּל־הַנִּמְצָא כָּתוּב בַּסֵּפֶר,LBH
Dan 12:2,וְרַבִּים מִיְּשֵׁנֵי אַדְמַת־עָפָר יָקִיצוּ אֵלֶּה לְחַיֵּי עוֺלָם וְאֵלֶּה לַחֲרָפוֺת לְדִרְאוֺן עוֺלָם,LBH
Dan 12:3,וְהַמַּשְׂכִּלִים יַזְהִרוּ כְּזֹהַר הָרָקִיעַ וּמַצְדִּיקֵי הָרַבִּים כַּכּוֺכָבִים לְעוֺלָם וָעֶד,LBH
Dan 12:4,וְאַתָּה דָנִיֵּאל סְתֹם הַדְּבָרִים וַחֲתֹם הַסֵּפֶר עַד־עֵת קֵץ יְשֹׁטְטוּ רַבִּים וְתִרְבֶּה הַדָּעַת,LBH
Dan 12:5,וְרָאִיתִי אֲנִי דָנִיֵּאל וְהִנֵּה שְׁנַיִם אֲחֵרִים עֹמְדִים אֶחָד הֵנָּה לִשְׂפַת הַיְאֹר וְאֶחָד הֵנָּה לִשְׂפַת הַיְאֹר,LBH
Dan 12:6,וַיֹּאמֶר לָאִישׁ לְבוּשׁ הַבַּדִּים אֲשֶׁר מִמַּעַל לְמֵימֵי הַיְאֹר עַד־מָתַי קֵץ הַפְּלָאוֺת,LBH
Dan 12:7,וָאֶשְׁמַע אֶת־הָאִישׁ לְבוּשׁ הַבַּדִּים אֲשֶׁר מִמַּעַל לְמֵימֵי הַיְאֹר וַיָּרֶם יְמִינוֺ וּשְׂמֹאלוֺ אֶל־הַשָּׁמַיִם וַיִּשָּׁבַע בְּחֵי הָעוֺלָם כִּי לְמוֺעֵד מוֺעֲדִים וָחֵצִי וּכְכַלּוֺת נַפֵּץ יַד־עַם־קֹדֶשׁ תִּכְלֶינָה כָל־אֵלֶּה,LBH
Dan 12:8,וַאֲנִי שָׁמַעְתִּי וְלֹא אָבִין וָאֹמְרָה אֲדֹנִי מָה אַחֲרִית אֵלֶּה,LBH
Dan 12:9,וַיֹּאמֶר לֵךְ דָּנִיֵּאל כִּי־סְתֻמִים וַחֲתֻמִים הַדְּבָרִים עַד־עֵת קֵץ,LBH
Dan 12:10,יִתְבָּרֲרוּ וְיִתְלַבְּנוּ וְיִצָּרְפוּ רַבִּים וְהִרְשִׁיעוּ רְשָׁעִים וְלֹא יָבִינוּ כָּל־רְשָׁעִים וְהַמַּשְׂכִּלִים יָבִינוּ,LBH
Dan 12:11,וּמֵעֵת הוּסַר הַתָּמִיד וְלָתֵת שִׁקּוּץ שֹׁמֵם יָמִים אֶלֶף מָאתַיִם וְתִשְׁעִים,LBH
Dan 12:12,אַשְׁרֵי הַמְחַכֶּה וְיַגִּיעַ לְיָמִים אֶלֶף שְׁלֹשׁ מֵאוֺת שְׁלֹשִׁים וַחֲמִשָּׁה,LBH
Dan 12:13,וְאַתָּה לֵךְ לַקֵּץ וְתָנוּחַ וְתַעֲמֹד לְגֹרָלְךָ לְקֵץ הַיָּמִין,LBH
Ezra 1:1,וּבִשְׁנַת אַחַת לְכוֺרֶשׁ מֶלֶךְ פָּרַס לִכְלוֺת דְּבַר־יְהוָה מִפִּי יִרְמְיָה הֵעִיר יְהוָה אֶת־רוּחַ כֹּרֶשׁ מֶלֶךְ־פָּרַס וַיַּעֲבֶר־קוֺל בְּכָל־מַלְכוּתוֺ וְגַם־בְּמִכְתָּב לֵאמֹר,LBH
Ezra 1:2,כֹּה אָמַר כֹּרֶשׁ מֶלֶךְ פָּרַס כֹּל מַמְלְכוֺת הָאָרֶץ נָתַן לִי יְהוָה אֱלֹהֵי הַשָּׁמָיִם וְהוּא־פָקַד עָלַי לִבְנוֺת־לוֺ בַיִת בִּירוּשָׁלִַם אֲשֶׁר בִּיהוּדָה,LBH
Ezra 1:3,מִי־בָכֶם מִכָּל־עַמּוֺ יְהִי אֱלֹהָיו עִמּוֺ וְיַעַל לִירוּשָׁלִַם אֲשֶׁר בִּיהוּדָה וְיִבֶן אֶת־בֵּית יְהוָה אֱלֹהֵי יִשְׂרָאֵל הוּא הָאֱלֹהִים אֲשֶׁר בִּירוּשָׁלִָם,LBH
Ezra 1:4,וְכָל־הַנִּשְׁאָר מִכָּל־הַמְּקֹמוֺת אֲשֶׁר הוּא גָר־שָׁם יְנַשְּׂאוּהוּ אַנְשֵׁי מְקֹמוֺ בְּכֶסֶף וּבְזָהָב וּבִרְכוּשׁ וּבִבְהֵמָה עִם־הַנְּדָבָה לְבֵית הָאֱלֹהִים אֲשֶׁר בִּירוּשָׁלִָם,LBH
Ezra 1:5,וַיָּקוּמוּ רָאשֵׁי הָאָבוֺת לִיהוּדָה וּבִנְיָמִן וְהַכֹּהֲנִים וְהַלְוִיִּם לְכֹל הֵעִיר הָאֱלֹהִים אֶת־רוּחוֺ לַעֲלוֺת לִבְנוֺת אֶת־בֵּית יְהוָה אֲשֶׁר בִּירוּשָׁלִָם,LBH
Ezra 1:6,וְכָל־סְבִיבֹתֵיהֶם חִזְּקוּ בִידֵיהֶם בִּכְלֵי־כֶסֶף בַּזָּהָב בָּרְכוּשׁ וּבַבְּהֵמָה וּבַמִּגְדָּנוֺת לְבַד עַל־כָּל־הִתְנַדֵּב,LBH
Ezra 1:7,וְהַמֶּלֶךְ כּוֺרֶשׁ הוֺצִיא אֶת־כְּלֵי בֵית־יְהוָה אֲשֶׁר הוֺצִיא נְבוּכַדְנֶצַּר מִירוּשָׁלִַם וַיִּתְּנֵם בְּבֵית אֱלֹהָיו,LBH
Ezra 1:8,וַיּוֺצִיאֵם כּוֺרֶשׁ מֶלֶךְ פָּרַס עַל־יַד מִתְרְדָת הַגִּזְבָּר וַיִּסְפְּרֵם לְשֵׁשְׁבַּצַּר הַנָּשִׂיא לִיהוּדָה,LBH
Ezra 1:9,וְאֵלֶּה מִסְפָּרָם אֲגַרְטְלֵי זָהָב שְׁלֹשִׁים אֲגַרְטְלֵי־כֶסֶף אָלֶף מַחֲלָפִים תִּשְׁעָה וְעֶשְׂרִים,LBH
Ezra 1:10,כְּפוֺרֵי זָהָב שְׁלֹשִׁים כְּפוֺרֵי כֶסֶף מִשְׁנִים אַרְבַּע מֵאוֺת וַעֲשָׂרָה כֵּלִים אֲחֵרִים אָלֶף,LBH
Ezra 1:11,כָּל־כֵּלִים לַזָּהָב וְלַכֶּסֶף חֲמֵשֶׁת אֲלָפִים וְאַרְבַּע מֵאוֺת הַכֹּל הֶעֱלָה שֵׁשְׁבַּצַּר עִם הֵעָלוֺת הַגּוֺלָה מִבָּבֶל לִירוּשָׁלִָם,LBH
Ezra 2:1,וְאֵלֶּה בְּנֵי הַמְּדִינָה הָעֹלִים מִשְּׁבִי הַגּוֺלָה אֲשֶׁר הֶגְלָה נְבוּכַדְנֶצַּר מֶלֶךְ־בָּבֶל לְבָבֶל וַיָּשׁוּבוּ לִירוּשָׁלִַם וִיהוּדָה אִישׁ לְעִירוֺ,LBH
Ezra 2:2,אֲשֶׁר־בָּאוּ עִם־זְרֻבָּבֶל יֵשׁוּעַ נְחֶמְיָה שְׂרָיָה רְעֵלָיָה מָרְדֳּכַי בִּלְשָׁן מִסְפָּר בִּגְוַי רְחוּם בַּעֲנָה מִסְפַּר אַנְשֵׁי עַם יִשְׂרָאֵל,LBH
Ezra 2:3,בְּנֵי פַרְעֹשׁ אַלְפַּיִם מֵאָה שִׁבְעִים וּשְׁנָיִם,LBH
Ezra 2:4,בְּנֵי שְׁפַטְיָה שְׁלֹשׁ מֵאוֺת שִׁבְעִים וּשְׁנָיִם,LBH
Ezra 2:5,בְּנֵי אָרַח שְׁבַע מֵאוֺת חֲמִשָּׁה וְשִׁבְעִים,LBH
Ezra 2:6,בְּנֵי־פַחַת מוֺאָב לִבְנֵי יֵשׁוּעַ יוֺאָב אַלְפַּיִם שְׁמֹנֶה מֵאוֺת וּשְׁנֵים עָשָׂר,LBH
Ezra 2:7,בְּנֵי עֵילָם אֶלֶף מָאתַיִם חֲמִשִּׁים וְאַרְבָּעָה,LBH
Ezra 2:8,בְּנֵי זַתּוּא תְּשַׁע מֵאוֺת וְאַרְבָּעִים וַחֲמִשָּׁה,LBH
Ezra 2:9,בְּנֵי זַכָּי שְׁבַע מֵאוֺת וְשִׁשִּׁים,LBH
Ezra 2:10,בְּנֵי בָנִי שֵׁשׁ מֵאוֺת אַרְבָּעִים וּשְׁנָיִם,LBH
Ezra 2:11,בְּנֵי בֵבָי שֵׁשׁ מֵאוֺת עֶשְׂרִים וּשְׁלֹשָׁה,LBH
Ezra 2:12,בְּנֵי עַזְגָּד אֶלֶף מָאתַיִם עֶשְׂרִים וּשְׁנָיִם,LBH
Ezra 2:13,בְּנֵי אֲדֹנִיקָם שֵׁשׁ מֵאוֺת שִׁשִּׁים וְשִׁשָּׁה,LBH
Ezra 2:14,בְּנֵי בִגְוָי אַלְפַּיִם חֲמִשִּׁים וְשִׁשָּׁה,LBH
Ezra 2:15,בְּנֵי עָדִין אַרְבַּע מֵאוֺת חֲמִשִּׁים וְאַרְבָּעָה,LBH
Ezra 2:16,בְּנֵי־אָטֵר לִיחִזְקִיָּה תִּשְׁעִים וּשְׁמֹנָה,LBH
Ezra 2:17,בְּנֵי בֵצָי שְׁלֹשׁ מֵאוֺת עֶשְׂרִים וּשְׁלֹשָׁה,LBH
Ezra 2:18,בְּנֵי יוֺרָה מֵאָה וּשְׁנֵים עָשָׂר,LBH
Ezra 2:19,בְּנֵי חָשֻׁם מָאתַיִם עֶשְׂרִים וּשְׁלֹשָׁה,LBH
Ezra 2:20,בְּנֵי גִבָּר תִּשְׁעִים וַחֲמִשָּׁה,LBH
Ezra 2:21,בְּנֵי בֵית־לָחֶם מֵאָה עֶשְׂרִים וּשְׁלֹשָׁה,LBH
Ezra 2:22,אַנְשֵׁי נְטֹפָה חֲמִשִּׁים וְשִׁשָּׁה,LBH
Ezra 2:23,אַנְשֵׁי עֲנָתוֺת מֵאָה עֶשְׂרִים וּשְׁמֹנָה,LBH
Ezra 2:24,בְּנֵי עַזְמָוֶת אַרְבָּעִים וּשְׁנָיִם,LBH
Ezra 2:25,בְּנֵי קִרְיַת עָרִים כְּפִירָה וּבְאֵרוֺת שְׁבַע מֵאוֺת וְאַרְבָּעִים וּשְׁלֹשָׁה,LBH
Ezra 2:26,בְּנֵי הָרָמָה וָגָבַע שֵׁשׁ מֵאוֺת עֶשְׂרִים וְאֶחָד,LBH
Ezra 2:27,אַנְשֵׁי מִכְמָס מֵאָה עֶשְׂרִים וּשְׁנָיִם,LBH
Ezra 2:28,אַנְשֵׁי בֵית־אֵל וְהָעָי מָאתַיִם עֶשְׂרִים וּשְׁלֹשָׁה,LBH
Ezra 2:29,בְּנֵי נְבוֺ חֲמִשִּׁים וּשְׁנָיִם,LBH
Ezra 2:30,בְּנֵי מַגְבִּישׁ מֵאָה חֲמִשִּׁים וְשִׁשָּׁה,LBH
Ezra 2:31,בְּנֵי עֵילָם אַחֵר אֶלֶף מָאתַיִם חֲמִשִּׁים וְאַרְבָּעָה,LBH
Ezra 2:32,בְּנֵי חָרִם שְׁלֹשׁ מֵאוֺת וְעֶשְׂרִים,LBH
Ezra 2:33,בְּנֵי־לֹד חָדִיד וְאוֺנוֺ שְׁבַע מֵאוֺת עֶשְׂרִים וַחֲמִשָּׁה,LBH
Ezra 2:34,בְּנֵי יְרֵחוֺ שְׁלֹשׁ מֵאוֺת אַרְבָּעִים וַחֲמִשָּׁה,LBH
Ezra 2:35,בְּנֵי סְנָאָה שְׁלֹשֶׁת אֲלָפִים וְשֵׁשׁ מֵאוֺת וּשְׁלֹשִׁים,LBH
Ezra 2:36,הַכֹּהֲנִים בְּנֵי יְדַעְיָה לְבֵית יֵשׁוּעַ תְּשַׁע מֵאוֺת שִׁבְעִים וּשְׁלֹשָׁה,LBH
Ezra 2:37,בְּנֵי אִמֵּר אֶלֶף חֲמִשִּׁים וּשְׁנָיִם,LBH
Ezra 2:38,בְּנֵי פַשְׁחוּר אֶלֶף מָאתַיִם אַרְבָּעִים וְשִׁבְעָה,LBH
Ezra 2:39,בְּנֵי חָרִם אֶלֶף וְשִׁבְעָה עָשָׂר,LBH
Ezra 2:40,הַלְוִיִּם בְּנֵי־יֵשׁוּעַ וְקַדְמִיאֵל לִבְנֵי הוֺדַוְיָה שִׁבְעִים וְאַרְבָּעָה,LBH
Ezra 2:41,הַמְשֹׁרְרִים בְּנֵי אָסָף מֵאָה עֶשְׂרִים וּשְׁמֹנָה,LBH
Ezra 2:42,בְּנֵי הַשֹּׁעֲרִים בְּנֵי־שַׁלּוּם בְּנֵי־אָטֵר בְּנֵי־טַלְמוֺן בְּנֵי־עַקּוּב בְּנֵי חֲטִיטָא בְּנֵי שֹׁבָי הַכֹּל מֵאָה שְׁלֹשִׁים וְתִשְׁעָה,LBH
Ezra 2:43,הַנְּתִינִים בְּנֵי־צִיחָא בְנֵי־חֲשׂוּפָא בְּנֵי טַבָּעוֺת,LBH
Ezra 2:44,בְּנֵי־קֵרֹס בְּנֵי־סִיעֲהָא בְּנֵי פָדוֺן,LBH
Ezra 2:45,בְּנֵי־לְבָנָה בְנֵי־חֲגָבָה בְּנֵי עַקּוּב,LBH
Ezra 2:46,בְּנֵי־חָגָב בְּנֵי־ַלְמַי בְּנֵי חָנָן,LBH
Ezra 2:47,בְּנֵי־גִדֵּל בְּנֵי־גַחַר בְּנֵי רְאָיָה,LBH
Ezra 2:48,בְּנֵי־רְצִין בְּנֵי־נְקוֺדָא בְּנֵי גַזָּם,LBH
Ezra 2:49,בְּנֵי־עֻזָּא בְנֵי־פָסֵחַ בְּנֵי בֵסָי,LBH
Ezra 2:50,בְּנֵי־אַסְנָה בְנֵי־מְעוּנִים בְּנֵי נְפוּסִים,LBH
Ezra 2:51,בְּנֵי־בַקְבּוּק בְּנֵי־חֲקוּפָא בְּנֵי חַרְחוּר,LBH
Ezra 2:52,בְּנֵי־בַצְלוּת בְּנֵי־מְחִידָא בְּנֵי חַרְשָׁא,LBH
Ezra 2:53,בְּנֵי־בַרְקוֺס בְּנֵי־סִיסְרָא בְּנֵי־תָמַח,LBH
Ezra 2:54,בְּנֵי נְצִיחַ בְּנֵי חֲטִיפָא,LBH
Ezra 2:55,בְּנֵי עַבְדֵי שְׁלֹמֹה בְּנֵי־סֹטַי בְּנֵי־הַסֹּפֶרֶת בְּנֵי פְרוּדָא,LBH
Ezra 2:56,בְּנֵי־יַעְלָה בְנֵי־דַרְקוֺן בְּנֵי גִדֵּל,LBH
Ezra 2:57,בְּנֵי שְׁפַטְיָה בְנֵי־חַטִּיל בְּנֵי פֹּכֶרֶת הַצְּבָיִים בְּנֵי אָמִי,LBH
Ezra 2:58,כָּל־הַנְּתִינִים וּבְנֵי עַבְדֵי שְׁלֹמֹה שְׁלֹשׁ מֵאוֺת תִּשְׁעִים וּשְׁנָיִם,LBH
Ezra 2:59,וְאֵלֶּה הָעֹלִים מִתֵּל מֶלַח תֵּל חַרְשָׁא כְּרוּב אַדָּן אִמֵּר וְלֹא יָכְלוּ לְהַגִּיד בֵּית־אֲבוֺתָם וְזַרְעָם אִם מִיִּשְׂרָאֵל הֵם,LBH
Ezra 2:60,בְּנֵי־דְלָיָה בְנֵי־טוֺבִיָּה בְּנֵי נְקוֺדָא שֵׁשׁ מֵאוֺת חֲמִשִּׁים וּשְׁנָיִם,LBH
Ezra 2:61,וּמִבְּנֵי הַכֹּהֲנִים בְּנֵי חֳבַיָּה בְּנֵי הַקּוֺץ בְּנֵי בַרְזִלַּי אֲשֶׁר לָקַח מִבְּנוֺת בַּרְזִלַּי הַגִּלְעָדִי אִשָּׁה וַיִּקָּרֵא עַל־שְׁמָם,LBH
Ezra 2:62,אֵלֶּה בִּקְשׁוּ כְתָבָם הַמִּתְיַחְשִׂים וְלֹא נִמְצָאוּ וַיְגֹאֲלוּ מִן־הַכְּהֻנָּה,LBH
Ezra 2:63,וַיֹּאמֶר הַתִּרְשָׁתָא לָהֶם אֲשֶׁר לֹא־יֹאכְלוּ מִקֹּדֶשׁ הַקֳּדָשִׁים עַד עֲמֹד כֹּהֵן לְאוּרִים וּלְתֻמִּים,LBH
Ezra 2:64,כָּל־הַקָּהָל כְּאֶחָד אַרְבַּע רִבּוֺא אַלְפַּיִם שְׁלֹשׁ־מֵאוֺת שִׁשִּׁים,LBH
Ezra 2:65,מִלְּבַד עַבְדֵיהֶם וְאַמְהֹתֵיהֶם אֵלֶּה שִׁבְעַת אֲלָפִים שְׁלֹשׁ מֵאוֺת שְׁלֹשִׁים וְשִׁבְעָה וְלָהֶם מְשֹׁרְרִים וּמְשֹׁרְרוֺת מָאתָיִם,LBH
Ezra 2:66,סוּסֵיהֶם שְׁבַע מֵאוֺת שְׁלֹשִׁים וְשִׁשָּׁה פִּרְדֵיהֶם מָאתַיִם אַרְבָּעִים וַחֲמִשָּׁה,LBH
Ezra 2:67,גְּמַלֵּיהֶם אַרְבַּע מֵאוֺת שְׁלֹשִׁים וַחֲמִשָּׁה חֲמֹרִים שֵׁשֶׁת אֲלָפִים שְׁבַע מֵאוֺת וְעֶשְׂרִים,LBH
Ezra 2:68,וּמֵרָאשֵׁי הָאָבוֺת בְּבוֺאָם לְבֵית יְהוָה אֲשֶׁר בִּירוּשָׁלִָם הִתְנַדְּבוּ לְבֵית הָאֱלֹהִים לְהַעֲמִידוֺ עַל־מְכוֺנוֺ,LBH
Ezra 2:69,כְּכֹחָם נָתְנוּ לְאוֺצַר הַמְּלָאכָה זָהָב דַּרְכְּמוֺנִים שֵׁשׁ־רִבֹּאות וָאֶלֶף וְכֶסֶף מָנִים חֲמֵשֶׁת אֲלָפִים וְכָתְנֹת כֹּהֲנִים מֵאָה,LBH
Ezra 2:70,וַיֵּשְׁבוּ הַכֹּהֲנִים וְהַלְוִיִּם וּמִן־הָעָם וְהַמְשֹׁרְרִים וְהַשּׁוֺעֲרִים וְהַנְּתִינִים בְּעָרֵיהֶם וְכָל־יִשְׂרָאֵל בְּעָרֵיהֶם,LBH
Ezra 3:1,וַיִּגַּע הַחֹדֶשׁ הַשְּׁבִיעִי וּבְנֵי יִשְׂרָאֵל בֶּעָרִים וַיֵּאָסְפוּ הָעָם כְּאִישׁ אֶחָד אֶל־יְרוּשָׁלִָם,LBH
Ezra 3:2,וַיָּקָם יֵשׁוּעַ בֶּן־יוֺצָדָק וְאֶחָיו הַכֹּהֲנִים וּזְרֻבָּבֶל בֶּן־שְׁאַלְתִּיאֵל וְאֶחָיו וַיִּבְנוּ אֶת־מִזְבַּח אֱלֹהֵי יִשְׂרָאֵל לְהַעֲלוֺת עָלָיו עֹלוֺת כַּכָּתוּב בְּתוֺרַת מֹשֶׁה אִישׁ־הָאֱלֹהִים,LBH
Ezra 3:3,וַיָּכִינוּ הַמִּזְבֵּחַ עַל־מְכוֺנֹתָיו כִּי בְּאֵימָה עֲלֵיהֶם מֵעַמֵּי הָאֲרָצוֺת וַיַּעֲלוּ עָלָיו עֹלוֺת לַיהוָה עֹלוֺת לַבֹּקֶר וְלָעָרֶב,LBH
Ezra 3:4,וַיַּעֲשׂוּ אֶת־חַג הַסֻּכּוֺת כַּכָּתוּב וְעֹלַת יוֺם בְּיוֺם בְּמִסְפָּר כְּמִשְׁפַּט דְּבַר־יוֺם בְּיוֺמוֺ,LBH
Ezra 3:5,וְאַחֲרֵיכֵן עֹלַת תָּמִיד וְלֶחֳדָשִׁים וּלְכָל־מוֺעֲדֵי יְהוָה הַמְקֻדָּשִׁים וּלְכֹל מִתְנַדֵּב נְדָבָה לַיהוָה,LBH
Ezra 3:6,מִיּוֺם אֶחָד לַחֹדֶשׁ הַשְּׁבִיעִי הֵחֵלּוּ לְהַעֲלוֺת עֹלוֺת לַיהוָה וְהֵיכַל יְהוָה לֹא יֻסָּד,LBH
Ezra 3:7,וַיִּתְּנוּ־כֶסֶף לַחֹצְבִים וְלֶחָרָשִׁים וּמַאֲכָל וּמִשְׁתֶּה וָשֶׁמֶן לַצִּדֹנִים וְלַצֹּרִים לְהָבִיא עֲצֵי אֲרָזִים מִן־הַלְּבָנוֺן אֶל־יָם יָפוֺא כְּרִשְׁיוֺן כּוֺרֶשׁ מֶלֶךְ־פָּרַס עֲלֵיהֶם,LBH
Ezra 3:8,וּבַשָּׁנָה הַשֵּׁנִית לְבוֺאָם אֶל־בֵּית הָאֱלֹהִים לִירוּשָׁלִַם בַּחֹדֶשׁ הַשֵּׁנִי הֵחֵלּוּ זְרֻבָּבֶל בֶּן־שְׁאַלְתִּיאֵל וְיֵשׁוּעַ בֶּן־יוֺצָדָק וּשְׁאָר אֲחֵיהֶם הַכֹּהֲנִים וְהַלְוִיִּם וְכָל־הַבָּאִים מֵהַשְּׁבִי יְרוּשָׁלִַם וַיַּעֲמִידוּ אֶת־הַלְוִיִּם מִבֶּן עֶשְׂרִים שָׁנָה וָמַעְלָה לְנַצֵּחַ עַל־מְלֶאכֶת בֵּית־יְהוָה,LBH
Ezra 3:9,וַיַּעֲמֹד יֵשׁוּעַ בָּנָיו וְאֶחָיו קַדְמִיאֵל וּבָנָיו בְּנֵי־יְהוּדָה כְּאֶחָד לְנַצֵּחַ עַל־עֹשֵׂה הַמְּלָאכָה בְּבֵית הָאֱלֹהִים בְּנֵי חֵנָדָד בְּנֵיהֶם וַאֲחֵיהֶם הַלְוִיִּם,LBH
Ezra 3:10,וְיִסְּדוּ הַבֹּנִים אֶת־הֵיכַל יְהוָה וַיַּעֲמִידוּ הַכֹּהֲנִים מְלֻבָּשִׁים בַּחֲצֹצְרוֺת וְהַלְוִיִּם בְּנֵי־אָסָף בַּמְצִלְתַּיִם לְהַלֵּל אֶת־יְהוָה עַל־יְדֵי דָּוִיד מֶלֶךְ־יִשְׂרָאֵל,LBH
Ezra 3:11,וַיַּעֲנוּ בְּהַלֵּל וּבְהוֺדֹת לַיהוָה כִּי טוֺב כִּי־לְעוֺלָם חַסְדּוֺ עַל־יִשְׂרָאֵל וְכָל־הָעָם הֵרִיעוּ תְרוּעָה גְדוֺלָה בְהַלֵּל לַיהוָה עַל הוּסַד בֵּית־יְהוָה,LBH
Ezra 3:12,וְרַבִּים מֵהַכֹּהֲנִים וְהַלְוִיִּם וְרָאשֵׁי הָאָבוֺת הַזְּקֵנִים אֲשֶׁר רָאוּ אֶת־הַבַּיִת הָרִאשׁוֺן בְּיָסְדוֺ זֶה הַבַּיִת בְּעֵינֵיהֶם בֹּכִים בְּקוֺל גָּדוֺל וְרַבִּים בִּתְרוּעָה בְשִׂמְחָה לְהָרִים קוֺל,LBH
Ezra 3:13,וְאֵין הָעָם מַכִּירִים קוֺל תְּרוּעַת הַשִּׂמְחָה לְקוֺל בְּכִי הָעָם כִּי הָעָם מְרִיעִים תְּרוּעָה גְדוֺלָה וְהַקּוֺל נִשְׁמַע עַד־לְמֵרָחוֺק,LBH
Ezra 4:1,וַיִּשְׁמְעוּ צָרֵי יְהוּדָה וּבִנְיָמִן כִּי־בְנֵי הַגּוֺלָה בּוֺנִים הֵיכָל לַיהוָה אֱלֹהֵי יִשְׂרָאֵל,LBH
Ezra 4:2,וַיִּגְּשׁוּ אֶל־זְרֻבָּבֶל וְאֶל־רָאשֵׁי הָאָבוֺת וַיֹּאמְרוּ לָהֶם נִבְנֶה עִמָּכֶם כִּי כָכֶם נִדְרוֺשׁ לֵאלֹהֵיכֶם וְלוֺ  אֲנַחְנוּ זֹבְחִים מִימֵי אֵסַר חַדֹּן מֶלֶךְ אַשּׁוּר הַמַּעֲלֶה אֹתָנוּ פֹּה,LBH
Ezra 4:3,וַיֹּאמֶר לָהֶם זְרֻבָּבֶל וְיֵשׁוּעַ וּשְׁאָר רָאשֵׁי הָאָבוֺת לְיִשְׂרָאֵל לֹא־לָכֶם וָלָנוּ לִבְנוֺת בַּיִת לֵאלֹהֵינוּ כִּי אֲנַחְנוּ יַחַד נִבְנֶה לַיהוָה אֱלֹהֵי יִשְׂרָאֵל כַּאֲשֶׁר צִוָּנוּ הַמֶּלֶךְ כּוֺרֶשׁ מֶלֶךְ־פָּרָס,LBH
Ezra 4:4,וַיְהִי עַם־הָאָרֶץ מְרַפִּים יְדֵי עַם־יְהוּדָה וּמְבַהֲלִים אוֺתָם לִבְנוֺת,LBH
Ezra 4:5,וְסֹכְרִים עֲלֵיהֶם יוֺעֲצִים לְהָפֵר עֲצָתָם כָּל־יְמֵי כּוֺרֶשׁ מֶלֶךְ פָּרַס וְעַד־מַלְכוּת דָּרְיָוֶשׁ מֶלֶךְ־פָּרָס,LBH
Ezra 4:6,וּבְמַלְכוּת אֲחַשְׁוֵרוֺשׁ בִּתְחִלַּת מַלְכוּתוֺ כָּתְבוּ שִׂטְנָה עַל־יֹשְׁבֵי יְהוּדָה וִירוּשָׁלִָם,LBH
Ezra 4:7,וּבִימֵי אַרְתַּחְשַׁשְׂתָּא כָּתַב בִּשְׁלָם מִתְרְדָת טָבְאֵל וּשְׁאָר כְּנָוֹתָיו עַל־אַרְתַּחְְַתְּ מֶלֶךְ פָּרָס וּכְתָב הַנִּשְׁתְּוָן כָּתוּב אֲרָמִית וּמְתֻרְגָּם אֲרָמִית,LBH
Ezra 6:19,וַיַּעֲשׂוּ בְנֵי־הַגּוֺלָה אֶת־הַפָּסַח בְּאַרְבָּעָה עָשָׂר לַחֹדֶשׁ הָרִאשׁוֺן,LBH
Ezra 6:20,כִּי הִטַּהֲרוּ הַכֹּהֲנִים וְהַלְוִיִּם כְּאֶחָד כֻּלָּם טְהוֺרִים וַיִּשְׁחֲטוּ הַפֶּסַח לְכָל־בְּנֵי הַגּוֺלָה וְלַאֲחֵיהֶם הַכֹּהֲנִים וְלָהֶם,LBH
Ezra 6:21,וַיֹּאכְלוּ בְנֵי־יִשְׂרָאֵל הַשָּׁבִים מֵהַגּוֺלָה וְכֹל הַנִּבְדָּל מִטֻּמְאַת גּוֺיֵ־הָאָרֶץ אֲלֵהֶם לִדְרֹשׁ לַיהוָה אֱלֹהֵי יִשְׂרָאֵל,LBH
Ezra 6:22,וַיַּעֲשׂוּ חַג־מַצּוֺת שִׁבְעַת יָמִים בְּשִׂמְחָה כִּי שִׂמְּחָם יְהוָה וְהֵסֵב לֵב מֶלֶךְ־אַשּׁוּר עֲלֵיהֶם לְחַזֵּק יְדֵיהֶם בִּמְלֶאכֶת בֵּית־הָאֱלֹהִים אֱלֹהֵי יִשְׂרָאֵל,LBH
Ezra 7:1,וְאַחַר הַדְּבָרִים הָאֵלֶּה בְּמַלְכוּת אַרְתַּחְשַׁסְתְּא מֶלֶךְ־פָּרָס עֶזְרָא בֶּן־שְׂרָיָה בֶּן־עֲזַרְיָה בֶּן־חִלְקִיָּה,LBH
Ezra 7:2,בֶּן־שַׁלּוּם בֶּן־צָדוֺק בֶּן־אֲחִיטוּב,LBH
Ezra 7:3,בֶּן־אֲמַרְיָה בֶן־עֲזַרְיָה בֶּן־מְרָיוֺת,LBH
Ezra 7:4,בֶּן־זְרַחְיָה בֶן־עֻזִּי בֶּן־בֻּקִּי,LBH
Ezra 7:5,בֶּן־אֲבִישׁוּעַ בֶּן־פִּינְחָס בֶּן־אֶלְעָזָר בֶּן־אַהֲרֹן הַכֹּהֵן הָרֹאשׁ,LBH
Ezra 7:6,הוּא עֶזְרָא עָלָה מִבָּבֶל וְהוּא־סֹפֵר מָהִיר בְּתוֺרַת מֹשֶׁה אֲשֶׁר־נָתַן יְהוָה אֱלֹהֵי יִשְׂרָאֵל וַיִּתֶּן־לוֺ הַמֶּלֶךְ כְּיַד־יְהוָה אֱלֹהָיו עָלָיו כֹּל בַּקָּשָׁתוֺ,LBH
Ezra 7:7,וַיַּעֲלוּ מִבְּנֵי־יִשְׂרָאֵל וּמִן־הַכֹּהֲנִים וְהַלְוִיִּם וְהַמְשֹׁרְרִים וְהַשֹּׁעֲרִים וְהַנְּתִינִים אֶל־יְרוּשָׁלִָם בִּשְׁנַת־שֶׁבַע לְאַרְתַּחְשַׁסְתְּא הַמֶּלֶךְ,LBH
Ezra 7:8,וַיָּבֹא יְרוּשָׁלִַם בַּחֹדֶשׁ הַחֲמִישִׁי הִיא שְׁנַת הַשְּׁבִיעִית לַמֶּלֶךְ,LBH
Ezra 7:9,כִּי בְּאֶחָד לַחֹדֶשׁ הָרִאשׁוֺן הוּא יְסֻד הַמַּעֲלָה מִבָּבֶל וּבְאֶחָד לַחֹדֶשׁ הַחֲמִישִׁי בָּא אֶל־יְרוּשָׁלִַם כְּיַד־אֱלֹהָיו הַטּוֺבָה עָלָיו,LBH
Ezra 7:10,כִּי עֶזְרָא הֵכִין לְבָבוֺ לִדְרוֺשׁ אֶת־תּוֺרַת יְהוָה וְלַעֲשֹׂת וּלְלַמֵּד בְּיִשְׂרָאֵל חֹק וּמִשְׁפָּט,LBH
Ezra 7:11,וְזֶה פַּרְשֶׁגֶן הַנִּשְׁתְּוָן אֲשֶׁר נָתַן הַמֶּלֶךְ אַרְתַּחְשַׁסְתְּא לְעֶזְרָא הַכֹּהֵן הַסֹּפֵר סֹפֵר דִּבְרֵי מִצְוֹת־יְהוָה וְחֻקָּיו עַל־יִשְׂרָאֵל,LBH
Ezra 7:27,בָּרוּךְ יְהוָה אֱלֹהֵי אֲבוֺתֵינוּ אֲשֶׁר נָתַן כָּזֹאת בְּלֵב הַמֶּלֶךְ לְפָאֵר אֶת־בֵּית יְהוָה אֲשֶׁר בִּירוּשָׁלִָם,LBH
Ezra 7:28,וְעָלַי הִטָּה־חֶסֶד לִפְנֵי הַמֶּלֶךְ וְיוֺעֲצָיו וּלְכָל־שָׂרֵי הַמֶּלֶךְ הַגִּבֹּרִים וַאֲנִי הִתְחַזַּקְתִּי כְּיַד־יְהוָה אֱלֹהַי עָלַי וָאֶקְבְּצָה מִיִּשְׂרָאֵל רָאשִׁים לַעֲלוֺת עִמִּי,LBH
Ezra 8:1,וְאֵלֶּה רָאשֵׁי אֲבֹתֵיהֶם וְהִתְיַחְשָׂם הָעֹלִים עִמִּי בְּמַלְכוּת אַרְתַּחְשַׁסְתְּא הַמֶּלֶךְ מִבָּבֶל,LBH
Ezra 8:2,מִבְּנֵי פִינְחָס גֵּרְשֹׁם מִבְּנֵי אִיתָמָר דָּנִיֵּאל מִבְּנֵי דָוִיד חַטּוּשׁ,LBH
Ezra 8:3,מִבְּנֵי שְׁכַנְיָה מִבְּנֵי פַרְעֹשׁ זְכַרְיָה וְעִמּוֺ הִתְיַחֵשׂ לִזְכָרִים מֵאָה וַחֲמִשִּׁים,LBH
Ezra 8:4,מִבְּנֵי פַּחַת מוֺאָב אֶלְיְהוֺעֵינַי בֶּן־זְרַחְיָה וְעִמּוֺ מָאתַיִם הַזְּכָרִים,LBH
Ezra 8:5,מִבְּנֵי שְׁכַנְיָה בֶּן־יַחֲזִיאֵל וְעִמּוֺ שְׁלֹשׁ מֵאוֺת הַזְּכָרִים,LBH
Ezra 8:6,וּמִבְּנֵי עָדִין עֶבֶד בֶּן־יוֺנָתָן וְעִמּוֺ חֲמִשִּׁים הַזְּכָרִים,LBH
Ezra 8:7,וּמִבְּנֵי עֵילָם יְשַׁעְיָה בֶּן־עֲתַלְיָה וְעִמּוֺ שִׁבְעִים הַזְּכָרִים,LBH
Ezra 8:8,וּמִבְּנֵי שְׁפַטְיָה זְבַדְיָה בֶּן־מִיכָאֵל וְעִמּוֺ שְׁמֹנִים הַזְּכָרִים,LBH
Ezra 8:9,מִבְּנֵי יוֺאָב עֹבַדְיָה בֶּן־יְחִיאֵל וְעִמּוֺ מָאתַיִם וּשְׁמֹנָה עָשָׂר הַזְּכָרִים,LBH
Ezra 8:10,וּמִבְּנֵי שְׁלוֺמִית בֶּן־יוֺסִפְיָה וְעִמּוֺ מֵאָה וְשִׁשִּׁים הַזְּכָרִים,LBH
Ezra 8:11,וּמִבְּנֵי בֵבַי זְכַרְיָה בֶּן־בֵּבָי וְעִמּוֺ עֶשְׂרִים וּשְׁמֹנָה הַזְּכָרִים,LBH
Ezra 8:12,וּמִבְּנֵי עַזְגָּד יוֺחָנָן בֶּן־הַקָּטָן וְעִמּוֺ מֵאָה וַעֲשָׂרָה הַזְּכָרִים,LBH
Ezra 8:13,וּמִבְּנֵי אֲדֹנִיקָם אַחֲרֹנִים וְאֵלֶּה שְׁמוֺתָם אֱלִיפֶלֶט יְעִיאֵל וּשְׁמַעְיָה וְעִמָּהֶם שִׁשִּׁים הַזְּכָרִים,LBH
Ezra 8:14,וּמִבְּנֵי בִגְוַי עוּתַי וְזַכּוּר וְעִמּוֺ שִׁבְעִים הַזְּכָרִים,LBH
Ezra 8:15,וָאֶקְבְּצֵם אֶל־הַנָּהָר הַבָּא אֶל־אַהֲוָא וַנַּחֲנֶה שָׁם יָמִים שְׁלֹשָׁה וָאָבִינָה בָעָם וּבַכֹּהֲנִים וּמִבְּנֵי לֵוִי לֹא־מָצָאתִי שָׁם,LBH
Ezra 8:16,וָאֶשְׁלְחָה לֶאֱלִיעֶזֶר לַאֲרִיאֵל לִשְׁמַעְיָה וּלְאֶלְנָתָן וּלְיָרִיב וּלְאֶלְנָתָן וּלְנָתָן וְלִזְכַרְיָה וְלִמְשֻׁלָּם רָאשִׁים וּלְיוֺיָרִיב וּלְאֶלְנָתָן מְבִינִים,LBH
Ezra 8:17,וָאֲצַוֶּה אוֺתָם עַל־אִדּוֺ הָרֹאשׁ בְּכָסִפְיָא הַמָּקוֺם וָאָשִׂימָה בְּפִיהֶם דְּבָרִים לְדַבֵּר אֶל־אִדּוֺ אָחִיו הַנְּתִינִים בְּכָסִפְיָא הַמָּקוֺם לְהָבִיא־לָנוּ מְשָׁרְתִים לְבֵית אֱלֹהֵינוּ,LBH
Ezra 8:18,וַיָּבִיאּוּ לָנוּ כְּיַד־אֱלֹהֵינוּ הַטּוֺבָה עָלֵינוּ אִישׁ שֶׂכֶל מִבְּנֵי מַחְלִי בֶּן־לֵוִי בֶּן־יִשְׂרָאֵל וְשֵׁרֵבְיָה וּבָנָיו וְאֶחָיו שְׁמֹנָה עָשָׂר,LBH
Ezra 8:19,וְאֶת־חֲשַׁבְיָה וְאִתּוֺ יְשַׁעְיָה מִבְּנֵי מְרָרִי אֶחָיו וּבְנֵיהֶם עֶשְׂרִים,LBH
Ezra 8:20,וּמִן־הַנְּתִינִים שֶׁנָּתַן דָּוִיד וְהַשָּׂרִים לַעֲבֹדַת הַלְוִיִּם נְתִינִים מָאתַיִם וְעֶשְׂרִים כֻּלָּם נִקְּבוּ בְשֵׁמוֺת,LBH
Ezra 8:21,וָאֶקְרָא שָׁם צוֺם עַל־הַנָּהָר אַהֲוָא לְהִתְעַנּוֺת לִפְנֵי אֱלֹהֵינוּ לְבַקֵּשׁ מִמֶּנּוּ דֶּרֶךְ יְשָׁרָה לָנוּ וּלְטַפֵּנוּ וּלְכָל־רְכוּשֵׁנוּ,LBH
Ezra 8:22,כִּי בֹשְׁתִּי לִשְׁאוֺל מִן־הַמֶּלֶךְ חַיִל וּפָרָשִׁים לְעָזְרֵנוּ מֵאוֺיֵב בַּדָּרֶךְ כִּי־אָמַרְנוּ לַמֶּלֶךְ לֵאמֹר יַד־אֱלֹהֵינוּ עַל־כָּל־מְבַקְשָׁיו לְטוֺבָה וְעֻזּוֺ וְאַפּוֺ עַל כָּל־עֹזְבָיו,LBH
Ezra 8:23,וַנָּצוּמָה וַנְּבַקְשָׁה מֵאֱלֹהֵינוּ עַל־זֹאת וַיֵּעָתֵר לָנוּ,LBH
Ezra 8:24,וָאַבְדִּילָה מִשָּׂרֵי הַכֹּהֲנִים שְׁנֵים עָשָׂר לְשֵׁרֵבְיָה חֲשַׁבְיָה וְעִמָּהֶם מֵאֲחֵיהֶם עֲשָׂרָה,LBH
Ezra 8:25,וָאְֶקֳלָה לָהֶם אֶת־הַכֶּסֶף וְאֶת־הַזָּהָב וְאֶת־הַכֵּלִים תְּרוּמַת בֵּית־אֱלֹהֵינוּ הַהֵרִימוּ הַמֶּלֶךְ וְיֹעֲצָיו וְשָׂרָיו וְכָל־יִשְׂרָאֵל הַנִּמְצָאִים,LBH
Ezra 8:26,וָאֶשְׁקֲלָה עַל־יָדָם כֶּסֶף כִּכָּרִים שֵׁשׁ־מֵאוֺת וַחֲמִשִּׁים וּכְלֵי־כֶסֶף מֵאָה לְכִכָּרִים זָהָב מֵאָה כִכָּר,LBH
Ezra 8:27,וּכְפֹרֵי זָהָב עֶשְׂרִים לַאֲדַרְכֹנִים אָלֶף וּכְלֵי נְחֹשֶׁת מֻצְהָב טוֺבָה שְׁנַיִם חֲמוּדֹת כַּזָּהָב,LBH
Ezra 8:28,וָאֹמְרָה אֲלֵהֶם אַתֶּם קֹדֶשׁ לַיהוָה וְהַכֵּלִים קֹדֶשׁ וְהַכֶּסֶף וְהַזָּהָב נְדָבָה לַיהוָה אֱלֹהֵי אֲבֹתֵיכֶם,LBH
Ezra 8:29,שִׁקְדוּ וְשִׁמְרוּ עַד־תִּשְׁקְלוּ לִפְנֵי שָׂרֵי הַכֹּהֲנִים וְהַלְוִיִּם וְשָׂרֵי־הָאָבוֺת לְיִשְׂרָאֵל בִּירוּשָׁלִָם הַלִּשְׁכוֺת בֵּית יְהוָה,LBH
Ezra 8:30,וְקִבְּלוּ הַכֹּהֲנִים וְהַלְוִיִּם מִשְׁקַל הַכֶּסֶף וְהַזָּהָב וְהַכֵּלִים לְהָבִיא לִירוּשָׁלִַם לְבֵית אֱלֹהֵינוּ,LBH
Ezra 8:31,וַנִּסְעָה מִנְּהַר אַהֲוָא בִּשְׁנֵים עָשָׂר לַחֹדֶשׁ הָרִאשׁוֺן לָלֶכֶת יְרוּשָׁלִָם וְיַד־אֱלֹהֵינוּ הָיְתָה עָלֵינוּ וַיַּצִּילֵנוּ מִכַּף אוֺיֵב וְאוֺרֵב עַל־הַדָּרֶךְ,LBH
Ezra 8:32,וַנָּבוֺא יְרוּשָׁלִָם וַנֵּשֶׁב שָׁם יָמִים שְׁלֹשָׁה,LBH
Ezra 8:33,וּבַיּוֺם הָרְבִיעִי נִשְׁקַל הַכֶּסֶף וְהַזָּהָב וְהַכֵּלִים בְּבֵית אֱלֹהֵינוּ עַל יַד־מְרֵמוֺת בֶּן־אוּרִיָּה הַכֹּהֵן וְעִמּוֺ אֶלְעָזָר בֶּן־פִּינְחָס וְעִמָּהֶם יוֺזָבָד בֶּן־יֵשׁוּעַ וְנוֺעַדְיָה בֶן־בִּנּוּי הַלְוִיִּם,LBH
Ezra 8:34,בְּמִסְפָּר בְּמִשְׁקָל לַכֹּל וַיִּכָּתֵב כָּל־הַמִּשְׁקָל בָּעֵת הַהִיא,LBH
Ezra 8:35,הַבָּאִים מֵהַשְּׁבִי בְנֵי־הַגּוֺלָה הִקְרִיבוּ עֹלוֺת לֵאלֹהֵי יִשְׂרָאֵל פָּרִים שְׁנֵים־עָשָׂר עַל־כָּל־יִשְׂרָאֵל אֵילִים תִּשְׁעִים וְשִׁשָּׁה כְּבָשִׂים שִׁבְעִים וְשִׁבְעָה צְפִירֵי חַטָּאת שְׁנֵים עָשָׂר הַכֹּל עוֺלָה לַיהוָה,LBH
Ezra 8:36,וַיִּתְּנוּ אֶת־דָּתֵי הַמֶּלֶךְ לַאֲחַשְׁדַּרְפְּנֵי הַמֶּלֶךְ וּפַחֲווֺת עֵבֶר הַנָּהָר וְנִשְּׂאוּ אֶת־הָעָם וְאֶת־בֵּית־הָאֱלֹהִים,LBH
Ezra 9:1,וּכְכַלּוֺת אֵלֶּה נִגְּשׁוּ אֵלַי הַשָּׂרִים לֵאמֹר לֹא־נִבְדְּלוּ הָעָם יִשְׂרָאֵל וְהַכֹּהֲנִים וְהַלְוִיִּם מֵעַמֵּי הָאֲרָצוֺת כְּתוֺעֲבֹתֵיהֶם לַכְּנַעֲנִי הַחִתִּי הַפְּרִזִּי הַיְבוּסִי הָעַמֹּנִי הַמֹּאָבִי הַמִּצְרִי וְהָאֱמֹרִי,LBH
Ezra 9:2,כִּי־נָשְׂאוּ מִבְּנֹתֵיהֶם לָהֶם וְלִבְנֵיהֶם וְהִתְעָרְבוּ זֶרַע הַקֹּדֶשׁ בְּעַמֵּי הָאֲרָצוֺת וְיַד הַשָּׂרִים וְהַסְּגָנִים הָיְתָה בַּמַּעַל הַזֶּה רִאשׁוֺנָה,LBH
Ezra 9:3,וּכְשָׁמְעִי אֶת־הַדָּבָר הַזֶּה קָרַעְתִּי אֶת־בִּגְדִי וּמְעִילִי וָאֶמְרְטָה מִשְּׂעַר רֹאשִׁי וּזְקָנִי וָאֵשְׁבָה מְשׁוֺמֵם,LBH
Ezra 9:4,וְאֵלַי יֵאָסְפוּ כֹּל חָרֵד בְּדִבְרֵי אֱלֹהֵי־יִשְׂרָאֵל עַל מַעַל הַגּוֺלָה וַאֲנִי יֹשֵׁב מְשׁוֺמֵם עַד לְמִנְחַת הָעָרֶב,LBH
Ezra 9:5,וּבְמִנְחַת הָעֶרֶב קַמְתִּי מִתַּעֲנִיתִי וּבְקָרְעִי בִגְדִי וּמְעִילִי וָאֶכְרְעָה עַל־בִּרְכַּי וָאֶפְרְשָׂה כַפַּי אֶל־יְהוָה אֱלֹהָי,LBH
Ezra 9:6,וָאֹמְרָה אֱלֹהַי בֹּשְׁתִּי וְנִכְלַמְתִּי לְהָרִים אֱלֹהַי פָּנַי אֵלֶיךָ כִּי עֲוֹנֹתֵינוּ רָבוּ לְמַעְלָה רֹּאשׁ וְאַשְׁמָתֵנוּ גָדְלָה עַד לַשָּׁמָיִם,LBH
Ezra 9:7,מִימֵי אֲבֹתֵינוּ אֲנַחְנוּ בְּאַשְׁמָה גְדֹלָה עַד הַיּוֺם הַזֶּה וּבַעֲוֹנֹתֵינוּ נִתַּנּוּ אֲנַחְנוּ מְלָכֵינוּ כֹהֲנֵינוּ בְּיַד מַלְכֵי הָאֲרָצוֺת בַּחֶרֶב בַּשְּׁבִי וּבַבִּזָּה וּבְבֹשֶׁת פָּנִים כְּהַיּוֺם הַזֶּה,LBH
Ezra 9:8,וְעַתָּה כִּמְעַט־רֶגַע הָיְתָה תְחִנָּה מֵאֵת יְהוָה אֱלֹהֵינוּ לְהַשְׁאִיר לָנוּ פְּלֵיטָה וְלָתֶת־לָנוּ יָתֵד בִּמְקוֺם קָדְשׁוֺ לְהָאִיר עֵינֵינוּ אֱלֹהֵינוּ וּלְתִתֵּנוּ מִחְיָה מְעַט בְּעַבְדֻתֵנוּ,LBH
Ezra 9:9,כִּי־עֲבָדִים אֲנַחְנוּ וּבְעַבְדֻתֵנוּ לֹא עֲזָבָנוּ אֱלֹהֵינוּ וַיַּט־עָלֵינוּ חֶסֶד לִפְנֵי מַלְכֵי פָרַס לָתֶת־לָנוּ מִחְיָה לְרוֺמֵם אֶת־בֵּית אֱלֹהֵינוּ וּלְהַעֲמִיד אֶת־חָרְבֹתָיו וְלָתֶת־לָנוּ גָדֵר בִּיהוּדָה וּבִירוּשָׁלִָם,LBH
Ezra 9:10,וְעַתָּה מַה־נֹּאמַר אֱלֹהֵינוּ אַחֲרֵי־זֹאת כִּי עָזַבְנוּ מִצְוֹתֶיךָ,LBH
Ezra 9:11,אֲשֶׁר צִוִּיתָ בְּיַד עֲבָדֶיךָ הַנְּבִיאִים לֵאמֹר הָאָרֶץ אֲשֶׁר אַתֶּם בָּאִים לְרִשְׁתָּהּ אֶרֶץ נִדָּה הִיא בְּנִדַּת עַמֵּי הָאֲרָצוֺת בְּתוֺעֲבֹתֵיהֶם אֲשֶׁר מִלְאוּהָ מִפֶּה אֶל־פֶּה בְּטֻמְאָתָם,LBH
Ezra 9:12,וְעַתָּה בְּנוֺתֵיכֶם אַל־תִּתְּנוּ לִבְנֵיהֶם וּבְנֹתֵיהֶם אַל־תִּשְׂאוּ לִבְנֵיכֶם וְלֹא־תִדְרְשׁוּ שְׁלֹמָם וְטוֺבָתָם עַד־עוֺלָם לְמַעַן תֶּחֶזְקוּ וַאֲכַלְתֶּם אֶת־טוּב הָאָרֶץ וְהוֺרַשְׁתֶּם לִבְנֵיכֶם עַד־עוֺלָם,LBH
Ezra 9:13,וְאַחֲרֵי כָּל־הַבָּא עָלֵינוּ בְּמַעֲשֵׂינוּ הָרָעִים וּבְאַשְׁמָתֵנוּ הַגְּדֹלָה כִּי אַתָּה אֱלֹהֵינוּ חָשַׂכְתָּ לְמַטָּה מֵעֲוֹנֵנוּ וְנָתַתָּה לָּנוּ פְּלֵיטָה כָּזֹאת,LBH
Ezra 9:14,הֲנָשׁוּב לְהָפֵר מִצְוֹתֶיךָ וּלְהִתְחַתֵּן בְּעַמֵּי הַתֹּעֵבוֺת הָאֵלֶּה הֲלוֺא תֶאֱנַף־בָּנוּ עַד־כַּלֵּה לְאֵין שְׁאֵרִית וּפְלֵיטָה,LBH
Ezra 9:15,יְהוָה אֱלֹהֵי יִשְׂרָאֵל צַדִּיק אַתָּה כִּי־נִשְׁאַרְנוּ פְלֵיטָה כְּהַיּוֺם הַזֶּה הִנְנוּ לְפָנֶיךָ בְּאַשְׁמָתֵינוּ כִּי אֵין לַעֲמוֺד לְפָנֶיךָ עַל־זֹאת,LBH
Ezra 10:1,וּכְהִתְפַּלֵּל עֶזְרָא וּכְהִתְוַדֹּתוֺ בֹּכֶה וּמִתְנַפֵּל לִפְנֵי בֵּית הָאֱלֹהִים נִקְבְּצוּ אֵלָיו מִיִּשְׂרָאֵל קָהָל רַב־מְאֹד אֲנָשִׁים וְנָשִׁים וִילָדִים כִּי־בָכוּ הָעָם הַרְבֵּה־בֶכֶה,LBH
Ezra 10:2,וַיַּעַן שְׁכַנְיָה בֶן־יְחִיאֵל מִבְּנֵי עֵילָם וַיֹּאמֶר לְעֶזְרָא אֲנַחְנוּ מָעַלְנוּ בֵאלֹהֵינוּ וַנֹּשֶׁב נָשִׁים נָכְרִיּוֺת מֵעַמֵּי הָאָרֶץ וְעַתָּה יֵשׁ־מִקְוֶה לְיִשְׂרָאֵל עַל־זֹאת,LBH
Ezra 10:3,וְעַתָּה נִכְרָת־בְּרִית לֵאלֹהֵינוּ לְהוֺצִיא כָל־נָשִׁים וְהַנּוֺלָד מֵהֶם בַּעֲצַת אֲדֹנָי וְהַחֲרֵדִים בְּמִצְוַת אֱלֹהֵינוּ וְכַתּוֺרָה יֵעָשֶׂה,LBH
Ezra 10:4,קוּם כִּי־עָלֶיךָ הַדָּבָר וַאֲנַחְנוּ עִמָּךְ חֲזַק וַעֲשֵׂה,LBH
Ezra 10:5,וַיָּקָם עֶזְרָא וַיַּשְׁבַּע אֶת־שָׂרֵי הַכֹּהֲנִים הַלְוִיִּם וְכָל־יִשְׂרָאֵל לַעֲשׂוֺת כַּדָּבָר הַזֶּה וַיִּשָּׁבֵעוּ,LBH
Ezra 10:6,וַיָּקָם עֶזְרָא מִלִּפְנֵי בֵּית הָאֱלֹהִים וַיֵּלֶךְ אֶל־לִשְׁכַּת יְהוֺחָנָן בֶּן־אֶלְיָשִׁיב וַיֵּלֶךְ שָׁם לֶחֶם לֹא־אָכַל וּמַיִם לֹא־שָׁתָה כִּי מִתְאַבֵּל עַל־מַעַל הַגּוֺלָה,LBH
Ezra 10:7,וַיַּעֲבִירוּ קוֺל בִּיהוּדָה וִירוּשָׁלִַם לְכֹל בְּנֵי הַגּוֺלָה לְהִקָּבֵץ יְרוּשָׁלִָם,LBH
Ezra 10:8,וְכֹל אֲשֶׁר לֹא־יָבוֺא לִשְׁלֹשֶׁת הַיָּמִים כַּעֲצַת הַשָּׂרִים וְהַזְּקֵנִים יָחֳרַם כָּל־רְכוּשׁוֺ וְהוּא יִבָּדֵל מִקְּהַל הַגּוֺלָה,LBH
Ezra 10:9,וַיִּקָּבְצוּ כָל־אַנְשֵׁי־יְהוּדָה וּבִנְיָמִן יְרוּשָׁלִַם לִשְׁלֹשֶׁת הַיָּמִים הוּא חֹדֶשׁ הַתְּשִׁיעִי בְּעֶשְׂרִים בַּחֹדֶשׁ וַיֵּשְׁבוּ כָל־הָעָם בִּרְחוֺב בֵּית הָאֱלֹהִים מַרְעִידִים עַל־הַדָּבָר וּמֵהַגְּשָׁמִים,LBH
Ezra 10:10,וַיָּקָם עֶזְרָא הַכֹּהֵן וַיֹּאמֶר אֲלֵהֶם אַתֶּם מְעַלְתֶּם וַתֹּשִׁיבוּ נָשִׁים נָכְרִיּוֺת לְהוֺסִיף עַל־אַשְׁמַת יִשְׂרָאֵל,LBH
Ezra 10:11,וְעַתָּה תְּנוּ תוֺדָה לַיהוָה אֱלֹהֵי־אֲבֹתֵיכֶם וַעֲשׂוּ רְצוֺנוֺ וְהִבָּדְלוּ מֵעַמֵּי הָאָרֶץ וּמִן־הַנָּשִׁים הַנָּכְרִיּוֺת,LBH
Ezra 10:12,וַיַּעְנוּ כָל־הַקָּהָל וַיֹּאמְרוּ קוֺל גָּדוֺל כֵּן כִּדְבָרְךָ עָלֵינוּ לַעֲשׂוֺת,LBH
Ezra 10:13,אֲבָל הָעָם רָב וְהָעֵת גְּשָׁמִים וְאֵין כֹּחַ לַעֲמוֺד בַּחוּץ וְהַמְּלָאכָה לֹא־לְיוֺם אֶחָד וְלֹא לִשְׁנַיִם כִּי־הִרְבִּינוּ לִפְשֹׁעַ בַּדָּבָר הַזֶּה,LBH
Ezra 10:14,יַעֲמְדוּ־נָא שָׂרֵינוּ לְכָל־הַקָּהָל וְכֹל אֲשֶׁר בֶּעָרֵינוּ הַהֹשִׁיב נָשִׁים נָכְרִיּוֺת יָבֹא לְעִתִּים מְזֻמָּנִים וְעִמָּהֶם זִקְנֵי־עִיר וָעִיר וְשֹׁפְטֶיהָ עַד לְהָשִׁיב חֲרוֺן אַף־אֱלֹהֵינוּ מִמֶּנּוּ עַד לַדָּבָר הַזֶּה,LBH
Ezra 10:15,אַךְ יוֺנָתָן בֶּן־עֲשָׂהאֵל וְיַחְזְיָה בֶן־תִּקְוָה עָמְדוּ עַל־זֹאת וּמְשֻׁלָּם וְשַׁבְּתַי הַלֵּוִי עֲזָרֻם,LBH
Ezra 10:16,וַיַּעֲשׂוּ־כֵן בְּנֵי הַגּוֺלָה וַיִּבָּדְלוּ עֶזְרָא הַכֹּהֵן אֲנָשִׁים רָאשֵׁי הָאָבוֺת לְבֵית אֲבֹתָם וְכֻלָּם בְּשֵׁמוֺת וַיֵּשְׁבוּ בְּיוֺם אֶחָד לַחֹדֶשׁ הָעֲשִׂירִי לְדַרְיוֺשׁ הַדָּבָר,LBH
Ezra 10:17,וַיְכַלּוּ בַכֹּל אֲנָשִׁים הַהֹשִׁיבוּ נָשִׁים נָכְרִיּוֺת עַד יוֺם אֶחָד לַחֹדֶשׁ הָרִאשׁוֺן,LBH
Ezra 10:18,וַיִּמָּצֵא מִבְּנֵי הַכֹּהֲנִים אֲשֶׁר הֹשִׁיבוּ נָשִׁים נָכְרִיּוֺת מִבְּנֵי יֵשׁוּעַ בֶּן־יוֺצָדָק וְאֶחָיו מַעֲשֵׂיָה וֶאֱלִיעֶזֶר וְיָרִיב וּגְדַלְיָה,LBH
Ezra 10:19,וַיִּתְּנוּ יָדָם לְהוֺצִיא נְשֵׁיהֶם וַאֲשֵׁמִים אֵיל־צֹאן עַל־אַשְׁמָתָם,LBH
Ezra 10:20,וּמִבְּנֵי אִמֵּר חֲנָנִי וּזְבַדְיָה,LBH
Ezra 10:21,וּמִבְּנֵי חָרִם מַעֲשֵׂיָה וְאֵלִיָּה וּשְׁמַעְיָה וִיחִיאֵל וְעֻזִיָּה,LBH
Ezra 10:22,וּמִבְּנֵי פַּשְׁחוּר אֶלְיוֺעֵינַי מַעֲשֵׂיָה יִשְׁמָעֵאל נְתַנְאֵל יוֺזָבָד וְאֶלְעָשָׂה,LBH
Ezra 10:23,וּמִן־הַלְוִיִּם יוֺזָבָד וְשִׁמְעִי וְקֵלָיָה הוּא קְלִיטָא פְּתַחְיָה יְהוּדָה וֶאֱלִיעֶזֶר,LBH
Ezra 10:24,וּמִן־הַמְשֹׁרְרִים אֶלְיָשִׁיב וּמִן־הַשֹּׁעֲרִים שַׁלֻּם וָטֶלֶם וְאוּרִי,LBH
Ezra 10:25,וּמִיִּשְׂרָאֵל מִבְּנֵי פַרְעֹשׁ רַמְיָה וְיִזִּיָּה וּמַלְכִּיָּה וּמִיָּמִן וְאֶלְעָזָר וּמַלְכִּיָּה וּבְנָיָה,LBH
Ezra 10:26,וּמִבְּנֵי עֵילָם מַתַּנְיָה זְכַרְיָה וִיחִיאֵל וְעַבְדִּי וִירֵמוֺת וְאֵלִיָּה,LBH
Ezra 10:27,וּמִבְּנֵי זַתּוּא אֶלְיוֺעֵנַי אֶלְיָשִׁיב מַתַּנְיָה וִירֵמוֺת וְזָבָד וַעֲזִיזָא,LBH
Ezra 10:28,וּמִבְּנֵי בֵּבָי יְהוֺחָנָן חֲנַנְיָה זַבַּי עַתְלָי,LBH
Ezra 10:29,וּמִבְּנֵי בָּנִי מְשֻׁלָּם מַלּוּךְ וַעֲדָיָה יָשׁוּב וּשְׁאָל וְרָמוֺת,LBH
Ezra 10:30,וּמִבְּנֵי פַּחַת מוֺאָב עַדְנָא וּכְלָל בְּנָיָה מַעֲשֵׂיָה מַתַּנְיָה בְצַלְאֵל וּבִנּוּי וּמְנַשֶּׁה,LBH
Ezra 10:31,וּבְנֵי חָרִם אֱלִיעֶזֶר יִשִּׁיָּה מַלְכִּיָּה שְׁמַעְיָה שִׁמְעוֺן,LBH
Ezra 10:32,בְּנְיָמִן מַלּוּךְ שְׁמַרְיָה,LBH
Ezra 10:33,מִבְּנֵי חָשֻׁם מַתְּנַי מַתַּתָּה זָבָד אֱלִיפֶלֶט יְרֵמַי מְנַשֶּׁה שִׁמְעִי,LBH
Ezra 10:34,מִבְּנֵי בָנִי מַעֲדַי עַמְרָם וְאוּאֵל,LBH
Ezra 10:35,בְּנָיָה בֵדְיָה כְּלוּהוּ,LBH
Ezra 10:36,וַנְיָה מְרֵמוֺת אֶלְיָשִׁיב,LBH
Ezra 10:37,מַתַּנְיָה מַתְּנַי וְיַעֲָי,LBH
Ezra 10:38,וּבָנִי וּבִנּוּי שִׁמְעִי,LBH
Ezra 10:39,וְשֶׁלֶמְיָה וְנָתָן וַעֲדָיָה,LBH
Ezra 10:40,מַכְנַדְבַי שָׁשַׁי שָׁרָי,LBH
Ezra 10:41,עֲזַרְאֵל וְשֶׁלֶמְיָהוּ שְׁמַרְיָה,LBH
Ezra 10:42,שַׁלּוּם אֲמַרְיָה יוֺסֵף,LBH
Ezra 10:43,מִבְּנֵי נְבוֺ יְעִיאֵל מַתִּתְיָה זָבָד זְבִינָא יַדַּי וְיוֺאֵל בְּנָיָה,LBH
Ezra 10:44,כָּל־אֵלֶּה נְָאוּ נָשִׁים נָכְרִיּוֺת וְיֵשׁ מֵהֶם נָשִׁים וַיָּשִׂימוּ בָּנִים,LBH
Neh 1:1,דִּבְרֵי נְחֶמְיָה בֶּן־חֲכַלְיָה וַיְהִי בְחֹדֶשׁ־כִּסְלֵיו שְׁנַת עֶשְׂרִים וַאֲנִי הָיִיתִי בְּשׁוּשַׁן הַבִּירָה,LBH
Neh 1:2,וַיָּבֹא חֲנָנִי אֶחָד מֵאַחַי הוּא וַאֲנָשִׁים מִיהוּדָה וָאֶשְׁאָלֵם עַל־הַיְּהוּדִים הַפְּלֵיטָה אֲשֶׁר־נִשְׁאֲרוּ מִן־הַשֶּׁבִי וְעַל־יְרוּשָׁלִָם,LBH
Neh 1:3,וַיֹּאמְרוּ לִי הַנִּשְׁאָרִים אֲשֶׁר־נִשְׁאֲרוּ מִן־הַשְּׁבִי שָׁם בַּמְּדִינָה בְּרָעָה גְדֹלָה וּבְחֶרְפָּה וְחוֺמַת יְרוּשָׁלִַם מְפֹרָצֶת וּשְׁעָרֶיהָ נִצְּתוּ בָאֵשׁ,LBH
Neh 1:4,וַיְהִי כְּשָׁמְעִי אֶת־הַדְּבָרִים הָאֵלֶּה יָשַׁבְתִּי וָאֶבְכֶּה וָאֶתְאַבְּלָה יָמִים וָאֱהִי צָם וּמִתְפַּלֵּל לִפְנֵי אֱלֹהֵי הַשָּׁמָיִם,LBH
Neh 1:5,וָאֹמַר אָנָּא יְהוָה אֱלֹהֵי הַשָּׁמַיִם הָאֵל הַגָּדוֺל וְהַנּוֺרָא שֹׁמֵר הַבְּרִית וָחֶסֶד לְאֹהֲבָיו וּלְשֹׁמְרֵי מִצְוֹתָיו,LBH
Neh 1:6,תְּהִי נָא אָזְנְךָ־קַשֶּׁבֶת וְעֵינֶיךָ פְתֻוּחוֺת לִשְׁמֹעַ אֶל־תְּפִלַּת עַבְדְּךָ אֲשֶׁר אָנֹכִי מִתְפַּלֵּל לְפָנֶיךָ הַיּוֺם יוֺמָם וָלַיְלָה עַל־בְּנֵי יִשְׂרָאֵל עֲבָדֶיךָ וּמִתְוַדֶּה עַל־חַטֹּאות בְּנֵי־יִשְׂרָאֵל אֲשֶׁר חָטָאנוּ לָךְ וַאֲנִי וּבֵית־אָבִי חָטָאנוּ,LBH
Neh 1:7,חֲבֹל חָבַלְנוּ לָךְ וְלֹא־שָׁמַרְנוּ אֶת־הַמִּצְוֹת וְאֶת־הַחֻקִּים וְאֶת־הַמִּשְׁפָּטִים אֲשֶׁר צִוִּיתָ אֶת־מֹשֶׁה עַבְדֶּךָ,LBH
Neh 1:8,זְכָר־נָא אֶת־הַדָּבָר אֲשֶׁר צִוִּיתָ אֶת־מֹשֶׁה עַבְדְּךָ לֵאמֹר אַתֶּם תִּמְעָלוּ אֲנִי אָפִיץ אֶתְכֶם בָּעַמִּים,LBH
Neh 1:9,וְשַׁבְתֶּם אֵלַי וּשְׁמַרְתֶּם מִצְוֹתַי וַעֲשִׂיתֶם אֹתָם אִם־יִהְיֶה נִדַּחֲכֶם בִּקְצֵה הַשָּׁמַיִם מִשָּׁם אֲקַבְּצֵם וַהֲבִיאוֺתִים אֶל־הַמָּקוֺם אֲשֶׁר בָּחַרְתִּי לְשַׁכֵּן אֶת־שְׁמִי שָׁם,LBH
Neh 1:10,וְהֵם עֲבָדֶיךָ וְעַמֶּךָ אֲשֶׁר פָּדִיתָ בְּכֹחֲךָ הַגָּדוֺל וּבְיָדְךָ הַחֲזָקָה,LBH
Neh 1:11,אָנָּא אֲדֹנָי תְּהִי נָא אָזְנְךָ־קַשֶּׁבֶת אֶל־תְּפִלַּת עַבְדְּךָ וְאֶל־תְּפִלַּת עֲבָדֶיךָ הַחֲפֵצִים לְיִרְאָה אֶת־שְׁמֶךָ וְהַצְלִיחָה־נָּא לְעַבְדְּךָ הַיּוֺם וּתְנֵהוּ לְרַחֲמִים לִפְנֵי הָאִישׁ הַזֶּה וַאֲנִי הָיִיתִי מַשְׁקֶה לַמֶּלֶךְ,LBH
Neh 2:1,וַיְהִי בְּחֹדֶשׁ נִיסָן שְׁנַת עֶשְׂרִים לְאַרְתַּחְשַׁסְתְּא הַמֶּלֶךְ יַיִן לְפָנָיו וָאֶשָּׂא אֶת־הַיַּיִן וָאֶתְּנָה לַמֶּלֶךְ וְלֹא־הָיִיתִי רַע לְפָנָיו,LBH
Neh 2:2,וַיֹּאמֶר לִי הַמֶּלֶךְ מַדּוּעַ פָּנֶיךָ רָעִים וְאַתָּה אֵינְךָ חוֺלֶה אֵין זֶה כִּי־אִם רֹעַ לֵב וָאִירָא הַרְבֵּה מְאֹד,LBH
Neh 2:3,וָאֹמַר לַמֶּלֶךְ הַמֶּלֶךְ לְעוֺלָם יִחְיֶה מַדּוּעַ לֹא־יֵרְעוּ פָנַי אֲשֶׁר הָעִיר בֵּית־קִבְרוֺת אֲבֹתַי חֲרֵבָה וּשְׁעָרֶיהָ אֻכְּלוּ בָאֵשׁ,LBH
Neh 2:4,וַיֹּאמֶר לִי הַמֶּלֶךְ עַל־מַה־זֶּה אַתָּה מְבַקֵּשׁ וָאֶתְפַּלֵּל אֶל־אֱלֹהֵי הַשָּׁמָיִם,LBH
Neh 2:5,וָאֹמַר לַמֶּלֶךְ אִם־עַל־הַמֶּלֶךְ טוֺב וְאִם־יִיטַב עַבְדְּךָ לְפָנֶיךָ אֲשֶׁר תִּשְׁלָחֵנִי אֶל־יְהוּדָה אֶל־עִיר קִבְרוֺת אֲבֹתַי וְאֶבְנֶנָּה,LBH
Neh 2:6,וַיֹּאמֶר לִי הַמֶּלֶךְ וְהַשֵּׁגַל יוֺשֶׁבֶת אֶצְלוֺ עַד־מָתַי יִהְיֶה מַהֲלָכֲךָ וּמָתַי תָּשׁוּב וַיִּיטַב לִפְנֵי־הַמֶּלֶךְ וַיִּשְׁלָחֵנִי וָאֶתְּנָה לוֺ זְמָן,LBH
Neh 2:7,וָאוֺמַר לַמֶּלֶךְ אִם־עַל־הַמֶּלֶךְ טוֺב אִגְּרוֺת יִתְּנוּ־לִי עַל־פַּחֲווֺת עֵבֶר הַנָּהָר אֲשֶׁר יַעֲבִירוּנִי עַד אֲשֶׁר־אָבוֺא אֶל־יְהוּדָה,LBH
Neh 2:8,וְאִגֶּרֶת אֶל־אָסָף שֹׁמֵר הַפַּרְדֵּס אֲשֶׁר לַמֶּלֶךְ אֲשֶׁר יִתֶּן־לִי עֵצִים לְקָרוֺת אֶת־שַׁעֲרֵי הַבִּירָה אֲשֶׁר־לַבַּיִת וּלְחוֺמַת הָעִיר וְלַבַּיִת אֲשֶׁר־אָבוֺא אֵלָיו וַיִּתֶּן־לִי הַמֶּלֶךְ כְּיַד־אֱלֹהַי הַטּוֺבָה עָלָי,LBH
Neh 2:9,וָאָבוֺא אֶל־פַּחֲווֺת עֵבֶר הַנָּהָר וָאֶתְּנָה לָהֶם אֵת אִגְּרוֺת הַמֶּלֶךְ וַיִּשְׁלַח עִמִּי הַמֶּלֶךְ שָׂרֵי חַיִל וּפָרָשִׁים,LBH
Neh 2:10,וַיִּשְׁמַע סַנְבַלַּט הַחֹרֹנִי וְטוֺבִיָּה הָעֶבֶד הָעַמֹּנִי וַיֵּרַע לָהֶם רָעָה גְדֹלָה אֲשֶׁר־בָּא אָדָם לְבַקֵּשׁ טוֺבָה לִבְנֵי יִשְׂרָאֵל,LBH
Neh 2:11,וָאָבוֺא אֶל־יְרוּשָׁלִָם וָאֱהִי־שָׁם יָמִים שְׁלֹשָׁה,LBH
Neh 2:12,וָאָקוּם לַיְלָה אֲנִי וַאֲנָשִׁים מְעַט עִמִּי וְלֹא־הִגַּדְתִּי לְאָדָם מָה אֱלֹהַי נֹתֵן אֶל־לִבִּי לַעֲשׂוֺת לִירוּשָׁלִָם וּבְהֵמָה אֵין עִמִּי כִּי אִם־הַבְּהֵמָה אֲשֶׁר אֲנִי רֹכֵב בָּהּ,LBH
Neh 2:13,וָאֵצְאָה בְשַׁעַר־הַגַּיא לַיְלָה וְאֶל־פְּנֵי עֵין הַתַּנִּין וְאֶל־שַׁעַר הָאַשְׁפֹּת וָאֱהִי שֹׂבֵר בְּחוֺמֹת יְרוּשָׁלִַם אֲשֶׁר־הֵם  פְּרוּצִים וּשְׁעָרֶיהָ אֻכְּלוּ בָאֵשׁ,LBH
Neh 2:14,וָאֶעֱבֹר אֶל־שַׁעַר הָעַיִן וְאֶל־בְּרֵכַת הַמֶּלֶךְ וְאֵין־מָקוֺם לַבְּהֵמָה לַעֲבֹר תַּחְתָּי,LBH
Neh 2:15,וָאֱהִי עֹלֶה בַנַּחַל לַיְלָה וָאֱהִי שֹׂבֵר בַּחוֺמָה וָאָשׁוּב וָאָבוֺא בְּשַׁעַר הַגַּיְא וָאָשׁוּב,LBH
Neh 2:16,וְהַסְּגָנִים לֹא יָדְעוּ אָנָה הָלַכְתִּי וּמָה אֲנִי עֹשֶׂה וְלַיְּהוּדִים וְלַכֹּהֲנִים וְלַחֹרִים וְלַסְּגָנִים וּלְיֶתֶר עֹשֵׂה הַמְּלָאכָה עַד־כֵּן לֹא הִגַּדְתִּי,LBH
Neh 2:17,וָאוֺמַר אֲלֵהֶם אַתֶּם רֹאִים הָרָעָה אֲשֶׁר אֲנַחְנוּ בָהּ אֲשֶׁר יְרוּשָׁלִַם חֲרֵבָה וּשְׁעָרֶיהָ נִצְּתוּ בָאֵשׁ לְכוּ וְנִבְנֶה אֶת־חוֺמַת יְרוּשָׁלִַם וְלֹא־נִהְיֶה עוֺד חֶרְפָּה,LBH
Neh 2:18,וָאַגִּיד לָהֶם אֶת־יַד אֱלֹהַי אֲשֶׁר־הִיא טוֺבָה עָלַי וְאַף־דִּבְרֵי הַמֶּלֶךְ אֲשֶׁר אָמַר־לִי וַיֹּאמְרוּ נָקוּם וּבָנִינוּ וַיְחַזְּקוּ יְדֵיהֶם לַטּוֺבָה,LBH
Neh 2:19,וַיִּשְׁמַע סַנְבַלַּט הַחֹרֹנִי וְטֹבִיָּה הָעֶבֶד הָעַמּוֺנִי וְגֶשֶׁם הָעַרְבִי וַיַּלְעִגוּ לָנוּ וַיִּבְזוּ עָלֵינוּ וַיֹּאמְרוּ מָה־הַדָּבָר הַזֶּה אֲשֶׁר אַתֶּם עֹשִׂים הַעַל הַמֶּלֶךְ אַתֶּם מֹרְדִים,LBH
Neh 2:20,וָאָשִׁיב אוֺתָם דָּבָר וָאוֺמַר לָהֶם אֱלֹהֵי הַשָּׁמַיִם הוּא יַצְלִיחַ לָנוּ וַאֲנַחְנוּ עֲבָדָיו נָקוּם וּבָנִינוּ וְלָכֶם אֵין־חֵלֶק וּצְדָקָה וְזִכָּרוֺן בִּירוּשָׁלִָם,LBH
Neh 3:1,וַיָּקָם אֶלְיָשִׁיב הַכֹּהֵן הַגָּדוֺל וְאֶחָיו הַכֹּהֲנִים וַיִּבְנוּ אֶת־שַׁעַר הַצֹּאן הֵמָּה קִדְּשׁוּהוּ וַיַּעֲמִידוּ דַּלְתֹתָיו וְעַד־מִגְדַּל הַמֵּאָה קִדְּשׁוּהוּ עַד מִגְדַּל חֲנַנְאֵל,LBH
Neh 3:2,וְעַל־יָדוֺ בָנוּ אַנְשֵׁי יְרֵחוֺ וְעַל־יָדוֺ בָנָה זַכּוּר בֶּן־אִמְרִי,LBH
Neh 3:3,וְאֵת שַׁעַר הַדָּגִים בָּנוּ בְּנֵי הַסְּנָאָה הֵמָּה קֵרוּהוּ וַיַּעֲמִידוּ דַּלְתֹתָיו מַנְעוּלָיו וּבְרִיחָיו,LBH
Neh 3:4,וְעַל־יָדָם הֶחֱזִיק מְרֵמוֺת בֶּן־אוּרִיָּה בֶּן־הַקּוֺץ וְעַל־יָדָם הֶחֱזִיק מְשֻׁלָּם בֶּן־בֶּרֶכְיָה בֶּן־מְשֵׁיזַבְאֵל וְעַל־יָדָם הֶחֱזִיק צָדוֺק בֶּן־בַּעֲנָא,LBH
Neh 3:5,וְעַל־יָדָם הֶחֱזִיקוּ הַתְּקוֺעִים וְאַדִּירֵיהֶם לֹא־הֵבִיאוּ צַוָּרָם בַּעֲבֹדַת אֲדֹנֵיהֶם,LBH
Neh 3:6,וְאֵת שַׁעַר הַיְשָׁנָה הֶחֱזִיקוּ יוֺיָדָע בֶּן־פָּסֵחַ וּמְשֻׁלָּם בֶּן־בְּסוֺדְיָה הֵמָּה קֵרוּהוּ וַיַּעֲמִידוּ דַּלְתֹתָיו וּמַנְעֻלָיו וּבְרִיחָיו,LBH
Neh 3:7,וְעַל־יָדָם הֶחֱזִיק מְלַטְיָה הַגִּבְעֹנִי וְיָדוֺן הַמֵּרֹנֹתִי אַנְשֵׁי גִבְעוֺן וְהַמִּצְפָּה לְכִסֵּא פַּחַת עֵבֶר הַנָּהָר,LBH
Neh 3:8,עַל־יָדוֺ הֶחֱזִיק עֻזִּיאֵל בֶּן־חַרְהֲיָה צוֺרְפִים וְעַל־יָדוֺ הֶחֱזִיק חֲנַנְיָה בֶּן־הָרַקָּחִים וַיַּעַזְבוּ יְרוּשָׁלִַם עַד הַחוֺמָה הָרְחָבָה,LBH
Neh 3:9,וְעַל־יָדָם הֶחֱזִיק רְפָיָה בֶן־חוּר שַׂר חֲצִי פֶּלֶךְ יְרוּשָׁלִָם,LBH
Neh 3:10,וְעַל־יָדָם הֶחֱזִיק יְדָיָה בֶן־חֲרוּמַף וְנֶגֶד בֵּיתוֺ וְעַל־יָדוֺ הֶחֱזִיק חַטּוּשׁ בֶּן־חֲשַׁבְנְיָה,LBH
Neh 3:11,מִדָּה שֵׁנִית הֶחֱזִיק מַלְכִּיָּה בֶן־חָרִם וְחַשּׁוּב בֶּן־פַּחַת מוֺאָב וְאֵת מִגְדַּל הַתַּנּוּרִים,LBH
Neh 3:12,וְעַל־יָדוֺ הֶחֱזִיק שַׁלּוּם בֶּן־הַלּוֺחֵשׁ שַׂר חֲצִי פֶּלֶךְ יְרוּשָׁלִָם הוּא וּבְנוֺתָיו,LBH
Neh 3:13,אֵת שַׁעַר הַגַּיְא הֶחֱזִיק חָנוּן וְיֹשְׁבֵי זָנוֺחַ הֵמָּה בָנוּהוּ וַיַּעֲמִידוּ דַּלְתֹתָיו מַנְעֻלָיו וּבְרִיחָיו וְאֶלֶף אַמָּה בַּחוֺמָה עַד שַׁעַר הָשֲׁפוֺת,LBH
Neh 3:14,וְאֵת שַׁעַר הָאַשְׁפּוֺת הֶחֱזִיק מַלְכִּיָּה בֶן־רֵכָב שַׂר פֶּלֶךְ בֵּית־הַכָּרֶם הוּא יִבְנֶנּוּ וְיַעֲמִיד דַּלְתֹתָיו מַנְעֻלָיו וּבְרִיחָיו,LBH
Neh 3:15,וְאֵת שַׁעַר הָעַיִן הֶחֱזִיק שַׁלּוּן בֶּן־כָּל־חֹזֶה שַׂר פֶּלֶךְ הַמִּצְפָּה הוּא יִבְנֶנּוּ וִיטַלְלֶנּוּ וְיַעֲמִיד דַּלְתֹתָיו מַנְעֻלָיו וּבְרִיחָיו וְאֵת חוֺמַת בְּרֵכַת הַשֶּׁלַח לְגַן־הַמֶּלֶךְ וְעַד־הַמַּעֲלוֺת הַיּוֺרְדוֺת מֵעִיר דָּוִיד,LBH
Neh 3:16,אַחֲרָיו הֶחֱזִיק נְחֶמְיָה בֶן־עַזְבּוּק שַׂר חֲצִי פֶּלֶךְ בֵּית־צוּר עַד־נֶגֶד קִבְרֵי דָוִיד וְעַד־הַבְּרֵכָה הָעֲשׂוּיָה וְעַד בֵּית הַגִּבֹּרִים,LBH
Neh 3:17,אַחֲרָיו הֶחֱזִיקוּ הַלְוִיִּם רְחוּם בֶּן־בָּנִי עַל־יָדוֺ הֶחֱזִיק חֲשַׁבְיָה שַׂר־חֲצִי־פֶלֶךְ קְעִילָה לְפִלְכּוֺ,LBH
Neh 3:18,אַחֲרָיו הֶחֱזִיקוּ אֲחֵיהֶם בַּוַּי בֶּן־חֵנָדָד שַׂר חֲצִי פֶּלֶךְ קְעִילָה,LBH
Neh 3:19,וַיְחַזֵּק עַל־יָדוֺ עֵזֶר בֶּן־יֵשׁוּעַ שַׂר הַמִּצְפָּה מִדָּה שֵׁנִית מִנֶּגֶד עֲלֹת הַנֶּשֶׁק הַמִּקְצֹעַ,LBH
Neh 3:20,אַחֲרָיו הֶחֱרָה הֶחֱזִיק בָּרוּךְ בֶּן־זַכַּי מִדָּה שֵׁנִית מִן־הַמִּקְצוֺעַ עַד־פֶּתַח בֵּית אֶלְיָשִׁיב הַכֹּהֵן הַגָּדוֺל,LBH
Neh 3:21,אַחֲרָיו הֶחֱזִיק מְרֵמוֺת בֶּן־אוּרִיָּה בֶּן־הַקּוֺץ מִדָּה שֵׁנִית מִפֶּתַח בֵּית אֶלְיָשִׁיב וְעַד־תַּכְלִית בֵּית אֶלְיָשִׁיב,LBH
Neh 3:22,וְאַחֲרָיו הֶחֱזִיקוּ הַכֹּהֲנִים אַנְשֵׁי הַכִּכָּר,LBH
Neh 3:23,אַחֲרָיו הֶחֱזִיק בִּנְיָמִן וְחַשּׁוּב נֶגֶד בֵּיתָם אַחֲרָיו הֶחֱזִיק עֲזַרְיָה בֶן־מַעֲשֵׂיָה בֶּן־עֲנָנְיָה אֵצֶל בֵּיתוֺ,LBH
Neh 3:24,אַחֲרָיו הֶחֱזִיק בִּנּוּי בֶּן־חֵנָדָד מִדָּה שֵׁנִית מִבֵּית עֲזַרְיָה עַד־הַמִּקְצוֺעַ וְעַד־הַפִּנָּה,LBH
Neh 3:25,פָּלָל בֶּן־אוּזַי מִנֶּגֶד הַמִּקְצוֺעַ וְהַמִּגְדָּל הַיּוֺצֵא מִבֵּית הַמֶּלֶךְ הָעֶלְיוֺן אֲשֶׁר לַחֲצַר הַמַּטָּרָה אַחֲרָיו פְּדָיָה בֶן־פַּרְעֹשׁ,LBH
Neh 3:26,וְהַנְּתִינִים הָיוּ יֹשְׁבִים בָּעֹפֶל עַד נֶגֶד שַׁעַר הַמַּיִם לַמִּזְרָח וְהַמִּגְדָּל הַיּוֺצֵא,LBH
Neh 3:27,אַחֲרָיו הֶחֱזִיקוּ הַתְּקֹעִים מִדָּה שֵׁנִית מִנֶּגֶד הַמִּגְדָּל הַגָּדוֺל הַיּוֺצֵא וְעַד חוֺמַת הָעֹפֶל,LBH
Neh 3:28,מֵעַל שַׁעַר הַסּוּסִים הֶחֱזִיקוּ הַכֹּהֲנִים אִישׁ לְנֶגֶד בֵּיתוֺ,LBH
Neh 3:29,אַחֲרָיו הֶחֱזִיק צָדוֺק בֶּן־אִמֵּר נֶגֶד בֵּיתוֺ וְאַחֲרָיו הֶחֱזִיק שְׁמַעְיָה בֶן־שְׁכַנְיָה שֹׁמֵר שַׁעַר הַמִּזְרָח,LBH
Neh 3:30,אַחֲרָיו הֶחֱזִיק חֲנַנְיָה בֶן־שֶׁלֶמְיָה וְחָנוּן בֶּן־צָלָף הַשִּׁשִּׁי מִדָּה שֵׁנִי אַחֲרָיו הֶחֱזִיק מְשֻׁלָּם בֶּן־בֶּרֶכְיָה נֶגֶד נִשְׁכָּתוֺ,LBH
Neh 3:31,אַחֲרָיו הֶחֱזִיק מַלְכִּיָּה בֶּן־הַצֹּרְפִי עַד־בֵּית הַנְּתִינִים וְהָרֹכְלִים נֶגֶד שַׁעַר הַמִּפְקָד וְעַד עֲלִיַּת הַפִּנָּה,LBH
Neh 3:32,וּבֵין עֲלִיַּת הַפִּנָּה לְשַׁעַר הַצֹּאן הֶחֱזִיקוּ הַצֹּרְפִים וְהָרֹכְלִים,LBH
Neh 3:33,וַיְהִי כַּאֲשֶׁר שָׁמַע סַנְבַלַּט כִּי־אֲנַחְנוּ בוֺנִים אֶת־הַחוֺמָה וַיִּחַר לוֺ וַיִּכְעַס הַרְבֵּה וַיַּלְעֵג עַל־הַיְּהוּדִים,LBH
Neh 3:34,וַיֹּאמֶר לִפְנֵי אֶחָיו וְחֵיל שֹׁמְרוֺן וַיֹּאמֶר מָה הַיְּהוּדִים הָאֲמֵלָלִים עֹשִׂים הֲיַעַזְבוּ לָהֶם הֲיִזְבָּחוּ הַיְכַלּוּ בַיּוֺם הַיְחַיּוּ אֶת־הָאֲבָנִים מֵעֲרֵמוֺת הֶעָפָר וְהֵמָּה שְׂרוּפוֺת,LBH
Neh 3:35,וְטוֺבִיָּה הָעַמֹּנִי אֶצְלוֺ וַיֹּאמֶר גַּם אֲשֶׁר־הֵם בּוֺנִים אִם־יַעֲלֶה שׁוּעָל וּפָרַץ חוֺמַת אַבְנֵיהֶם,LBH
Neh 3:36,שְׁמַע אֱלֹהֵינוּ כִּי־הָיִינוּ בוּזָה וְהָשֵׁב חֶרְפָּתָם אֶל־רֹאשָׁם וּתְנֵם לְבִזָּה בְּאֶרֶץ שִׁבְיָה,LBH
Neh 3:37,וְאַל־תְּכַס עַל־עֲוֹנָם וְחַטָּאתָם מִלְּפָנֶיךָ אַל־תִּמָּחֶה כִּי הִכְעִיסוּ לְנֶגֶד הַבּוֺנִים,LBH
Neh 3:38,וַנִּבְנֶה אֶת־הַחוֺמָה וַתִּקָּשֵׁר כָּל־הַחוֺמָה עַד־חֶצְיָהּ וַיְהִי לֵב לָעָם לַעֲשׂוֺת,LBH
Neh 4:1,וַיְהִי כַאֲשֶׁר שָׁמַע סַנְבַלַּט וְטוֺבִיָּה וְהָעַרְבִים וְהָעַמֹּנִים וְהָאַשְׁדּוֺדִים כִּי־עָלְתָה אֲרוּכָה לְחֹמוֺת יְרוּשָׁלִַם כִּי־הֵחֵלּוּ הַפְּרֻצִים לְהִסָּתֵם וַיִּחַר לָהֶם מְאֹד,LBH
Neh 4:2,וַיִּקְשְׁרוּ כֻלָּם יַחְדָּו לָבוֺא לְהִלָּחֵם בִּירוּשָׁלִָם וְלַעֲשׂוֺת לוֺ תּוֺעָה,LBH
Neh 4:3,וַנִּתְפַּלֵּל אֶל־אֱלֹהֵינוּ וַנַּעֲמִיד מִשְׁמָר עֲלֵיהֶם יוֺמָם וָלַיְלָה מִפְּנֵיהֶם,LBH
Neh 4:4,וַיֹּאמֶר יְהוּדָה כָּשַׁל כֹּחַ הַסַּבָּל וְהֶעָפָר הַרְבֵּה וַאֲנַחְנוּ לֹא נוּכַל לִבְנוֺת בַּחוֺמָה,LBH
Neh 4:5,וַיֹּאמְרוּ צָרֵינוּ לֹא יֵדְעוּ וְלֹא יִרְאוּ עַד אֲשֶׁר־נָבוֺא אֶל־תּוֺכָם וַהֲרַגְנוּם וְהִשְׁבַּתְנוּ אֶת־הַמְּלָאכָה,LBH
Neh 4:6,וַיְהִי כַּאֲשֶׁר־בָּאוּ הַיְּהוּדִים הַיֹּשְׁבִים אֶצְלָם וַיֹּאמְרוּ לָנוּ עֶשֶׂר פְּעָמִים מִכָּל־הַמְּקֹמוֺת אֲשֶׁר־תָּשׁוּבוּ עָלֵינוּ,LBH
Neh 4:7,וָאַעֲמִיד מִתַּחְתִּיּוֺת לַמָּקוֺם מֵאַחֲרֵי לַחוֺמָה בַּצְּחִיחִים וָאַעֲמִיד אֶת־הָעָם לְמִשְׁפָּחוֺת עִם־חַרְבֹתֵיהֶם רָמְחֵיהֶם וְקַשְּׁתֹתֵיהֶם,LBH
Neh 4:8,וָאֵרֶא וָאָקוּם וָאֹמַר אֶל־הַחֹרִים וְאֶל־הַסְּגָנִים וְאֶל־יֶתֶר הָעָם אַל־תִּירְאוּ מִפְּנֵיהֶם אֶת־אֲדֹנָי הַגָּדוֺל וְהַנּוֺרָא זְכֹרוּ וְהִלָּחֲמוּ עַל־אֲחֵיכֶם בְּנֵיכֶם וּבְנֹתֵיכֶם נְשֵׁיכֶם וּבָתֵּיכֶם,LBH
Neh 4:9,וַיְהִי כַּאֲשֶׁר־שָׁמְעוּ אוֺיְבֵינוּ כִּי־נוֺדַע לָנוּ וַיָּפֶר הָאֱלֹהִים אֶת־עֲצָתָם וַנָָּב כֻּלָּנוּ אֶל־הַחוֺמָה אִישׁ אֶל־מְלַאכְתּוֺ,LBH
Neh 4:10,וַיְהִי מִן־הַיּוֺם הַהוּא חֲצִי נְעָרַי עֹשִׂים בַּמְּלָאכָה וְחֶצְיָם מַחֲזִיקִים וְהָרְמָחִים הַמָּגִנִּים וְהַקְּשָׁתוֺת וְהַשִּׁרְיֹנִים וְהַשָּׂרִים אַחֲרֵי כָּל־בֵּית יְהוּדָה,LBH
Neh 4:11,הַבּוֺנִים בַּחוֺמָה וְהַנֹּשְׂאִים בַּסֶּבֶל עֹמְשִׂים בְּאַחַת יָדוֺ עֹשֶׂה בַמְּלָאכָה וְאַחַת מַחֲזֶקֶת הַשָּׁלַח,LBH
Neh 4:12,וְהַבּוֺנִים אִישׁ חַרְבּוֺ אֲסוּרִים עַל־מָתְנָיו וּבוֺנִים וְהַתּוֺקֵעַ בַּשּׁוֺפָר אֶצְלִי,LBH
Neh 4:13,וָאֹמַר אֶל־הַחֹרִים וְאֶל־הַסְּגָנִים וְאֶל־יֶתֶר הָעָם הַמְּלָאכָה הַרְבֵּה וּרְחָבָה וַאֲנַחְנוּ נִפְרָדִים עַל־הַחוֺמָה רְחוֺקִים אִישׁ מֵאָחִיו,LBH
Neh 4:14,בִּמְקוֺם אֲשֶׁר תִּשְׁמְעוּ אֶת־קוֺל הַשּׁוֺפָר שָׁמָּה תִּקָּבְצוּ אֵלֵינוּ אֱלֹהֵינוּ יִלָּחֶם לָנוּ,LBH
Neh 4:15,וַאֲנַחְנוּ עֹשִׂים בַּמְּלָאכָה וְחֶצְיָם מַחֲזִיקִים בָּרְמָחִים מֵעֲלוֺת הַשַּׁחַר עַד צֵאת הַכּוֺכָבִים,LBH
Neh 4:16,גַּם בָּעֵת הַהִיא אָמַרְתִּי לָעָם אִישׁ וְנַעֲרוֺ יָלִינוּ בְּתוֺךְ יְרוּשָׁלִָם וְהָיוּ־לָנוּ הַלַּיְלָה מִשְׁמָר וְהַיּוֺם מְלָאכָה,LBH
Neh 4:17,וְאֵין אֲנִי וְאַחַי וּנְעָרַי וְאַנְשֵׁי הַמִּשְׁמָר אֲשֶׁר אַחֲרַי אֵין־אֲנַחְנוּ פֹשְׁטִים בְּגָדֵינוּ אִישׁ שִׁלְחוֺ הַמָּיִם,LBH
Neh 5:1,וַתְּהִי צַעֲקַת הָעָם וּנְשֵׁיהֶם גְּדוֺלָה אֶל־אֲחֵיהֶם הַיְּהוּדִים,LBH
Neh 5:2,וְיֵשׁ אֲשֶׁר אֹמְרִים בָּנֵינוּ וּבְנֹתֵינוּ אֲנַחְנוּ רַבִּים וְנִקְחָה דָגָן וְנֹאכְלָה וְנִחְיֶה,LBH
Neh 5:3,וְיֵשׁ אֲשֶׁר אֹמְרִים שְׂדֹתֵינוּ וּכְרָמֵינוּ וּבָתֵּינוּ אֲנַחְנוּ עֹרְבִים וְנִקְחָה דָגָן בָּרָעָב,LBH
Neh 5:4,וְיֵשׁ אֲשֶׁר אֹמְרִים לָוִינוּ כֶסֶף לְמִדַּת הַמֶּלֶךְ שְׂדֹתֵינוּ וּכְרָמֵינוּ,LBH
Neh 5:5,וְעַתָּה כִּבְשַׂר אַחֵינוּ בְּשָׂרֵנוּ כִּבְנֵיהֶם בָּנֵינוּ וְהִנֵּה אֲנַחְנוּ כֹבְשִׁים אֶת־בָּנֵינוּ וְאֶת־בְּנֹתֵינוּ לַעֲבָדִים וְיֵשׁ מִבְּנֹתֵינוּ נִכְבָּשׁוֺת וְאֵין לְאֵל יָדֵנוּ וּשְׂדֹתֵינוּ וּכְרָמֵינוּ לַאֲחֵרִים,LBH
Neh 5:6,וַיִּחַר לִי מְאֹד כַּאֲשֶׁר שָׁמַעְתִּי אֶת־זַעֲקָתָם וְאֵת הַדְּבָרִים הָאֵלֶּה,LBH
Neh 5:7,וַיִּמָּלֵךְ לִבִּי עָלַי וָאָרִיבָה אֶת־הַחֹרִים וְאֶת־הַסְּגָנִים וָאֹמְרָה לָהֶם מַשָּׁא אִישׁ־בְּאָחִיו אַתֶּם נֹשִׁאים וָאֶתֵּן עֲלֵיהֶם קְהִלָּה גְדוֺלָה,LBH
Neh 5:8,וָאֹמְרָה לָהֶם אֲנַחְנוּ קָנִינוּ אֶת־אַחֵינוּ הַיְּהוּדִים הַנִּמְכָּרִים לַגּוֺיִם כְּדֵי בָנוּ וְגַם־אַתֶּם תִּמְכְּרוּ אֶת־אֲחֵיכֶם וְנִמְכְּרוּ־לָנוּ וַיַּחֲרִישׁוּ וְלֹא מָצְאוּ דָּבָר,LBH
Neh 5:9,וָאֹמַר לֹא־טוֺב הַדָּבָר אֲשֶׁר־אַתֶּם עֹשִׂים הֲלוֺא בְּיִרְאַת אֱלֹהֵינוּ תֵּלֵכוּ מֵחֶרְפַּת הַגּוֺיִם אוֺיְבֵינוּ,LBH
Neh 5:10,וְגַם־אֲנִי אַחַי וּנְעָרַי נֹשִׁים בָּהֶם כֶּסֶף וְדָגָן נַעַזְבָה־נָּא אֶת־הַמַּשָּׁא הַזֶּה,LBH
Neh 5:11,הָשִׁיבוּ נָא לָהֶם כְּהַיּוֺם שְׂדֹתֵיהֶם כַּרְמֵיהֶם זֵיתֵיהֶם וּבָתֵּיהֶם וּמְאַת הַכֶּסֶף וְהַדָּגָן הַתִּירוֺשׁ וְהַיִּצְהָר אֲשֶׁר אַתֶּם נֹשִׁים בָּהֶם,LBH
Neh 5:12,וַיֹּאמְרוּ נָשִׁיב וּמֵהֶם לֹא נְבַקֵּשׁ כֵּן נַעֲשֶׂה כַּאֲשֶׁר אַתָּה אוֺמֵר וָאֶקְרָא אֶת־הַכֹּהֲנִים וָאַשְׁבִּיעֵם לַעֲשׂוֺת כַּדָּבָר הַזֶּה,LBH
Neh 5:13,גַּם־חָצְנִי נָעַרְתִּי וָאֹמְרָה כָּכָה יְנַעֵר הָאֱלֹהִים אֶת־כָּל־הָאִישׁ אֲשֶׁר לֹא־יָקִים אֶת־הַדָּבָר הַזֶּה מִבֵּיתוֺ וּמִיגִיעוֺ וְכָכָה יִהְיֶה נָעוּר וָרֵק וַיֹּאמְרוּ כָל־הַקָּהָל אָמֵן וַיְהַלְלוּ אֶת־יְהוָה וַיַּעַשׂ הָעָם כַּדָּבָר הַזֶּה,LBH
Neh 5:14,גַּם מִיּוֺם אֲשֶׁר־צִוָּה אֹתִי לִהְיוֺת פֶּחָם בְּאֶרֶץ יְהוּדָה מִשְּׁנַת עֶשְׂרִים וְעַד שְׁנַת שְׁלֹשִׁים וּשְׁתַּיִם לְאַרְתַּחְשַׁסְתְּא הַמֶּלֶךְ שָׁנִים שְׁתֵּים עֶשְׂרֵה אֲנִי וְאַחַי לֶחֶם הַפֶּחָה לֹא אָכַלְתִּי,LBH
Neh 5:15,וְהַפַּחוֺת הָרִאשֹׁנִים אֲשֶׁר־לְפָנַי הִכְבִּידוּ עַל־הָעָם וַיִּקְחוּ מֵהֶם בְּלֶחֶם וָיַיִן אַחַר כֶּסֶף־שְׁקָלִים אַרְבָּעִים גַּם נַעֲרֵיהֶם שָׁלְטוּ עַל־הָעָם וַאֲנִי לֹא־עָשִׂיתִי כֵן מִפְּנֵי יִרְאַת אֱלֹהִים,LBH
Neh 5:16,וְגַם בִּמְלֶאכֶת הַחוֺמָה הַזֹּאת הֶחֱזַקְתִּי וְשָׂדֶה לֹא קָנִינוּ וְכָל־נְעָרַי קְבוּצִים שָׁם עַל־הַמְּלָאכָה,LBH
Neh 5:17,וְהַיְּהוּדִים וְהַסְּגָנִים מֵאָה וַחֲמִשִּׁים אִישׁ וְהַבָּאִים אֵלֵינוּ מִן־הַגּוֺיִם אֲשֶׁר־סְבִיבֹתֵינוּ עַל־שֻׁלְחָנִי,LBH
Neh 5:18,וַאֲשֶׁר הָיָה נַעֲשֶׂה לְיוֺם אֶחָד שׁוֺר אֶחָד צֹאן שֵׁשׁ־בְּרֻרוֺת וְצִפֳּרִים נַעֲשׂוּ־לִי וּבֵין עֲשֶׂרֶת יָמִים בְּכָל־יַיִן לְהַרְבֵּה וְעִם־זֶה לֶחֶם הַפֶּחָה לֹא בִקַּשְׁתִּי כִּי־כָבְדָה הָעֲבֹדָה עַל־הָעָם הַזֶּה,LBH
Neh 5:19,זָכְרָה־לִּי אֱלֹהַי לְטוֺבָה כֹּל אֲשֶׁר־עָשִׂיתִי עַל־הָעָם הַזֶּה,LBH
Neh 6:1,וַיְהִי כַאֲשֶׁר נִשְׁמַע לְסַנְבַלַּט וְטוֺבִיָּה וּלְגֶשֶׁם הָעַרְבִי וּלְיֶתֶר אֹיְבֵינוּ כִּי בָנִיתִי אֶת־הַחוֺמָה וְלֹא־נוֺתַר בָּהּ פָּרֶץ גַּם עַד־הָעֵת הַהִיא דְּלָתוֺת לֹא־הֶעֱמַדְתִּי בַשְּׁעָרִים,LBH
Neh 6:2,וַיִּשְׁלַח סַנְבַלַּט וְגֶשֶׁם אֵלַי לֵאמֹר לְכָה וְנִוָּעֲדָה יַחְדָּו בַּכְּפִירִים בְּבִקְעַת אוֺנוֺ וְהֵמָּה חֹשְׁבִים לַעֲשׂוֺת לִי רָעָה,LBH
Neh 6:3,וָאֶשְׁלְחָה עֲלֵיהֶם מַלְאָכִים לֵאמֹר מְלָאכָה גְדוֺלָה אֲנִי עֹשֶׂה וְלֹא אוּכַל לָרֶדֶת לָמָּה תִשְׁבַּת הַמְּלָאכָה כַּאֲשֶׁר אַרְפֶּהָ וְיָרַדְתִּי אֲלֵיכֶם,LBH
Neh 6:4,וַיִּשְׁלְחוּ אֵלַי כַּדָּבָר הַזֶּה אַרְבַּע פְּעָמִים וָאָשִׁיב אוֺתָם כַּדָּבָר הַזֶּה,LBH
Neh 6:5,וַיִּשְׁלַח אֵלַי סַנְבַלַּט כַּדָּבָר הַזֶּה פַּעַם חֲמִישִׁית אֶת־נַעֲרוֺ וְאִגֶּרֶת פְּתוּחָה בְּיָדוֺ,LBH
Neh 6:6,כָּתוּב בָּהּ בַּגּוֺיִם נִשְׁמָע וְגַשְׁמוּ אֹמֵר אַתָּה וְהַיְּהוּדִים חֹשְׁבִים לִמְרוֺד עַל־כֵּן אַתָּה בוֺנֶה הַחוֺמָה וְאַתָּה הוֶֺה לָהֶם לְמֶלֶךְ כַּדְּבָרִים הָאֵלֶּה,LBH
Neh 6:7,וְגַם־נְבִיאִים הֶעֱמַדְתָּ לִקְרֹא עָלֶיךָ בִירוּשָׁלִַם לֵאמֹר מֶלֶךְ בִּיהוּדָה וְעַתָּה יִשָּׁמַע לַמֶּלֶךְ כַּדְּבָרִים הָאֵלֶּה וְעַתָּה לְכָה וְנִוָּעֲצָה יַחְדָּו,LBH
Neh 6:8,וָאֶשְׁלְחָה אֵלָיו לֵאמֹר לֹא נִהְיָה כַּדְּבָרִים הָאֵלֶּה אֲשֶׁר אַתָּה אוֺמֵר כִּי מִלִּבְּךָ אַתָּה בוֺדָאם,LBH
Neh 6:9,כִּי כֻלָּם מְיָרְאִים אוֺתָנוּ לֵאמֹר יִרְפּוּ יְדֵיהֶם מִן־הַמְּלָאכָה וְלֹא תֵעָשֶׂה וְעַתָּה חַזֵּק אֶת־יָדָי,LBH
Neh 6:10,וַאֲנִי־בָאתִי בֵּית שְׁמַעְיָה בֶן־דְּלָיָה בֶּן־מְהֵיטַבְאֵל וְהוּא עָצוּר וַיֹּאמֶר נִוָּעֵד אֶל־בֵּית הָאֱלֹהִים אֶל־תּוֺךְ הַהֵיכָל וְנִסְגְּרָה דַּלְתוֺת הַהֵיכָל כִּי בָּאִים לְהָרְגֶךָ וְלַיְלָה בָּאִים לְהָרְגֶךָ,LBH
Neh 6:11,וָאֹמְרָה הַאִישׁ כָּמוֺנִי יִבְרָח וּמִי כָמוֺנִי אֲשֶׁר־יָבוֺא אֶל־הַהֵיכָל וָחָי לֹא אָבוֺא,LBH
Neh 6:12,וָאַכִּירָה וְהִנֵּה לֹא־אֱלֹהִים שְׁלָחוֺ כִּי הַנְּבוּאָה דִּבֶּר עָלַי וְטוֺבִיָּה וְסַנְבַלַּט שְׂכָרוֺ,LBH
Neh 6:13,לְמַעַן שָׂכוּר הוּא לְמַעַן־אִירָא וְאֶעֱשֶׂה־כֵּן וְחָטָאתִי וְהָיָה לָהֶם לְשֵׁם רָע לְמַעַן יְחָרְפוּנִי,LBH
Neh 6:14,זָכְרָה אֱלֹהַי לְטוֺבִיָּה וּלְסַנְבַלַּט כְּמַעֲשָׂיו אֵלֶּה וְגַם לְנוֺעַדְיָה הַנְּבִיאָה וּלְיֶתֶר הַנְּבִיאִים אֲשֶׁר הָיוּ מְיָרְאִים אוֺתִי,LBH
Neh 6:15,וַתִּשְׁלַם הַחוֺמָה בְּעֶשְׂרִים וַחֲמִשָּׁה לֶאֱלוּל לַחֲמִשִּׁים וּשְׁנַיִם יוֺם,LBH
Neh 6:16,וַיְהִי כַּאֲשֶׁר שָׁמְעוּ כָּל־אוֺיְבֵינוּ וַיִּרְאוּ כָּל־הַגּוֺיִם אֲשֶׁר סְבִיבֹתֵינוּ וַיִּפְּלוּ מְאֹד בְּעֵינֵיהֶם וַיֵּדְעוּ כִּי מֵאֵת אֱלֹהֵינוּ נֶעֶשְׂתָה הַמְּלָאכָה הַזֹּאת,LBH
Neh 6:17,גַּם בַּיָּמִים הָהֵם מַרְבִּים חֹרֵי יְהוּדָה אִגְּרֹתֵיהֶם הוֺלְכוֺת עַל־טוֺבִיָּה וַאֲשֶׁר לְטוֺבִיָּה בָּאוֺת אֲלֵיהֶם,LBH
Neh 6:18,כִּי־רַבִּים בִּיהוּדָה בַּעֲלֵי שְׁבוּעָה לוֺ כִּי־חָתָן הוּא לִשְׁכַנְיָה בֶן־אָרַח וִיהוֺחָנָן בְּנוֺ לָקַח אֶת־בַּת־מְשֻׁלָּם בֶּן בֶּרֶכְיָה,LBH
Neh 6:19,גַּם טוֺבֹתָיו הָיוּ אֹמְרִים לְפָנַי וּדְבָרַי הָיוּ מוֺצִיאִים לוֺ אִגְּרוֺת שָׁלַח טוֺבִיָּה לְיָרְאֵנִי,LBH
Neh 7:1,וַיְהִי כַּאֲשֶׁר נִבְנְתָה הַחוֺמָה וָאַעֲמִיד הַדְּלָתוֺת וַיִּפָּקְדוּ הַשּׁוֺעֲרִים וְהַמְשֹׁרְרִים וְהַלְוִיִּם,LBH
Neh 7:2,וָאֲצַוֶּה אֶת־חֲנָנִי אָחִי וְאֶת־חֲנַנְיָה שַׂר הַבִּירָה עַל־יְרוּשָׁלִָם כִּי־הוּא כְּאִישׁ אֱמֶת וְיָרֵא אֶת־הָאֱלֹהִים מֵרַבִּים,LBH
Neh 7:3,וָאֹמַר לָהֶם לֹא יִפָּתְחוּ שַׁעֲרֵי יְרוּשָׁלִַם עַד־חֹם הַשֶּׁמֶשׁ וְעַד הֵם עֹמְדִים יָגִיפוּ הַדְּלָתוֺת וֶאֱחֹזוּ וְהַעֲמֵיד מִשְׁמְרוֺת יֹשְׁבֵי יְרוּשָׁלִַם אִישׁ בְּמִשְׁמָרוֺ וְאִישׁ נֶגֶד בֵּיתוֺ,LBH
Neh 7:4,וְהָעִיר רַחֲבַת יָדַיִם וּגְדוֺלָה וְהָעָם מְעַט בְּתוֺכָהּ וְאֵין בָּתִּים בְּנוּיִם,LBH
Neh 7:5,וַיִּתֵּן אֱלֹהַי אֶל־לִבִּי וָאֶקְבְּצָה אֶת־הַחֹרִים וְאֶת־הַסְּגָנִים וְאֶת־הָעָם לְהִתְיַחֵשׂ וָאֶמְצָא סֵפֶר הַיַּחַשׂ הָעוֺלִים בָּרִאשׁוֺנָה וָאֶמְצָא כָּתוּב בּוֺ,LBH
Neh 7:6,אֵלֶּה בְּנֵי הַמְּדִינָה הָעֹלִים מִשְּׁבִי הַגּוֺלָה אֲשֶׁר הֶגְלָה נְבוּכַדְנֶצַּר מֶלֶךְ בָּבֶל וַיָּשׁוּבוּ לִירוּשָׁלִַם וְלִיהוּדָה אִישׁ לְעִירוֺ,LBH
Neh 7:7,הַבָּאִים עִם־זְרֻבָּבֶל יֵשׁוּעַ נְחֶמְיָה עֲזַרְיָה רַעַמְיָה נַחֲמָנִי מָרְדֳּכַי בִּלְשָׁן מִסְפֶּרֶת בִּגְוַי נְחוּם בַּעֲנָה מִסְפַּר אַנְשֵׁי עַם יִשְׂרָאֵל,LBH
Neh 7:8,בְּנֵי פַרְעֹשׁ אַלְפַּיִם מֵאָה וְשִׁבְעִים וּשְׁנָיִם,LBH
Neh 7:9,בְּנֵי שְׁפַטְיָה שְׁלֹשׁ מֵאוֺת שִׁבְעִים וּשְׁנָיִם,LBH
Neh 7:10,בְּנֵי אָרַח שֵׁשׁ מֵאוֺת חֲמִשִּׁים וּשְׁנָיִם,LBH
Neh 7:11,בְּנֵי־פַחַת מוֺאָב לִבְנֵי יֵשׁוּעַ וְיוֺאָב אַלְפַּיִם וּשְׁמֹנֶה מֵאוֺת שְׁמֹנָה עָשָׂר,LBH
Neh 7:12,בְּנֵי עֵילָם אֶלֶף מָאתַיִם חֲמִשִּׁים וְאַרְבָּעָה,LBH
Neh 7:13,בְּנֵי זַתּוּא שְׁמֹנֶה מֵאוֺת אַרְבָּעִים וַחֲמִשָּׁה,LBH
Neh 7:14,בְּנֵי זַכָּי שְׁבַע מֵאוֺת וְשִׁשִּׁים,LBH
Neh 7:15,בְּנֵי בִנּוּי שֵׁשׁ מֵאוֺת אַרְבָּעִים וּשְׁמֹנָה,LBH
Neh 7:16,בְּנֵי בֵבָי שֵׁשׁ מֵאוֺת עֶשְׂרִים וּשְׁמֹנָה,LBH
Neh 7:17,בְּנֵי עַזְגָּד אַלְפַּיִם שְׁלֹשׁ מֵאוֺת עֶשְׂרִים וּשְׁנָיִם,LBH
Neh 7:18,בְּנֵי אֲדֹנִיקָם שֵׁשׁ מֵאוֺת שִׁשִּׁים וְשִׁבְעָה,LBH
Neh 7:19,בְּנֵי בִגְוָי אַלְפַּיִם שִׁשִּׁים וְשִׁבְעָה,LBH
Neh 7:20,בְּנֵי עָדִין שֵׁשׁ מֵאוֺת חֲמִשִּׁים וַחֲמִשָּׁה,LBH
Neh 7:21,בְּנֵי־אָטֵר לְחִזְקִיָּה תִּשְׁעִים וּשְׁמֹנָה,LBH
